{"text": "\n\n\n\nBuonasera!! \n\n\n\nDopo tanta pigrizia, mi sono decisa: un anno e rotti dopo il diario West USA 2016, racconto Cuba 2017: i due opposti proprio, eh? :) \n\n\n\nEra un viaggio che avevo rimandato fin dal 1997, quando avevo dirottato dalla mia idea di visitare Cuba a visitare la Costarica. \n\n\n\nPer prima cosa voglio ringraziare gli EL e i semplici utenti che sul forum Cuba e altrove mi hanno dato un sacco di dritte utilissime. Ma tante! \n\n\n\nLo scopo primario per me \u00e8 informare, e ho visto che i diari di viaggio su Cuba sono abbastanza pochi e anche datati (mitico \u00e8 e resta quello di Tio Nash!) nonostante la meta sia molto gettonata. Quindi spero di essere utile a tanti. Poi, \u00e8 noto, ognuno pensa con la sua testa, per cui alcune mie scelte ad altri parranno stupide, \u00e8 normale e ovvio. Comunque, sono qui, pronta a rispondere a ogni curiosit\u00e0 o domanda!\n\n\n\nApro il quadernetto rosso che avevo comprato per appuntarmi qualsiasi cosa fosse stata utile per il viaggio, e che mi sono portata dietro per tutto il tempo, segnandomi cose che ora non ricorderei affatto. \n\n\n\nPartecipanti: io e mio marito, stavolta le adolescenti sono rimaste a casa. \n\n\n\nPeriodo: dal 5 al 27 agosto 2017. \n\n\n\nVolo Air France in comodissima classe Premium Economy trovata a un prezzo eccezionale grazie proprio al forum Cuba e a un commento di una persona che annunciava incredula di aver trovato un volo AF dal 25 luglio al 10 agosto circa al prezzo incredibile di circa 400 euro e chiedeva se fosse una sola o se dovesse prenotare al volo. Ovviamente: prenota al volo! \n\n\n\nIo non potevo certo partire il 25 luglio, ma nelle settimane centrali di agosto, ma comunque spinta dalla curiosit\u00e0 sono andata a vedere il sito AF. Ovviamente per i miei periodi non c'era nulla del genere, ma c'era questa incredibile offerta in Premium Economy a un prezzo che mi andava bene. Tempo di consultare mio marito e dopo un'ora il volo era nostro! :)\n\n\n\nQuesto accadeva a febbraio. Subito dopo mi sono buttata nella ricerca dell'auto a noleggio. Rassicurata da Mirella e da Ricciola sul fatto che non saremmo andati sicuramente a schiantarci come sembrava a leggere alcuni consigli, e avvisata del fatto che le auto erano poche e care, dopo un attento studio di tutti i siti di prenotazione ho deciso di puntare sul sicuro e ho prenotato una economica con cambio automatico (consigliato a Cuba) direttamente in Italia, e prenotando cos\u00ec presto ho avuto ai primi di marzo la conferma da Cuba che l'auto per noi c'era, confermata 100%. \n\n\n\nPoi sono passata all'itinerario e alla scelta delle casas particulares, con mio sommo divertimento negli uggiosi weekend invernali.\n\n\n\nFare e disfare, come per la California, il divertimento primo di ogni programmazione :)\n\n\n\nAlla fine, ecco l'itinerario. Dopo lunghe indecisioni, per mancanza di tempo, ho sacrificato Baracoa per Vinales. O un estremo o l'altro, la scelta ci voleva!\n\n\n\nArrivo all'Avana il 5 sera e pernottamento a Bojeros, vicino all'aeroporto, giusto per andare a prendere l'auto la mattina dopo alle 9.\n\n\n\nDue notti a Vinales (per la natura)\n\n\n\nDue notti a Playa Giron (per lo snorkeling)\n\n\n\nDue notti a Trinidad (per l'architettura e il trekking)\n\n\n\nUna notte a Camaguey (per spezzare il viaggio e vederla un po')\n\n\n\nDue notti a Bayamo (per la Comandancia de La Plata)\n\n\n\nDue notti a Santiago (per assaporare l'Oriente)\n\n\n\nDue notti a Guardalavaca (per il mare)\n\n\n\nDue notti a Moron (per Cayo Guillermo)\n\n\n\nDue notti a Remedios (per Cayo Santa Maria)\n\n\n\nUna notte a Santa Clara (per il Che, di cui so vota morte e miracoli)\n\n\n\nDue notti all'Avana (con partenza per l'Italia alla sera) per tutto :)\n\n\n\ninsomma, come per il West USA, tranne qualche tappa di una notte per motivi logistici, quasi tutte tappe di due notti per avere sempre un giorno intero in un luogo oltre a qualche ora i giorni degli spostamenti. A noi piace cos\u00ec ;)\n\n\n\nEd ecco il quaderno rosso con cui chiudevo l'avventura americana. Iniziamo questa!\n\n\n\nhttps://imgur.com/a/CmTta\n\n\n\nA presto!\nModificato: 08 febbraio 2018, 19:48 ", "date": "8 feb 2018, 19:47", "source": "tripadvisorita", "link": "https://www.tripadvisor.it/ShowTopic-g1-i13217-k11248247-El_cuaderno_rojo_de_Cuba-Diari_di_viaggio.html"}
{"text": "\n\n\n\nBen trovata Sultana!\n\nCi voleva proprio un diario aggiornato su Cuba, ti leggo con estremo piacere :-)\n", "date": "8 feb 2018, 20:06", "source": "tripadvisorita", "link": "https://www.tripadvisor.it/ShowTopic-g1-i13217-k11248247-El_cuaderno_rojo_de_Cuba-Diari_di_viaggio.html"}
{"text": "\n\n\n\nCiao @Sultana!\n\nDopo il tuo diario di viaggio negli Usa (che mi sar\u00e0 utilissimo quest\u2019estate...) non potevo certo perdermi questo... ti seguir\u00f2 con molto interesse.\n", "date": "8 feb 2018, 20:28", "source": "tripadvisorita", "link": "https://www.tripadvisor.it/ShowTopic-g1-i13217-k11248247-El_cuaderno_rojo_de_Cuba-Diari_di_viaggio.html"}
{"text": "\n\n\n\nche bello leggerti Sultana, Cuba ha sempre il suo fascino!\n", "date": "9 feb 2018, 07:51", "source": "tripadvisorita", "link": "https://www.tripadvisor.it/ShowTopic-g1-i13217-k11248247-El_cuaderno_rojo_de_Cuba-Diari_di_viaggio.html"}
{"text": "\n\n\n\nFinalmente Sultana, il tuo diario tanto atteso \u00e9 qui!!!!\n\nRiportami con te a Cuba! Apri il tuo cuaderno rojo...\n\nSi parte!!\n", "date": "9 feb 2018, 08:29", "source": "tripadvisorita", "link": "https://www.tripadvisor.it/ShowTopic-g1-i13217-k11248247-El_cuaderno_rojo_de_Cuba-Diari_di_viaggio.html"}
{"text": "\n\n\n\nChe programma interessante, aspettiamo i dettagli!!\n", "date": "9 feb 2018, 16:13", "source": "tripadvisorita", "link": "https://www.tripadvisor.it/ShowTopic-g1-i13217-k11248247-El_cuaderno_rojo_de_Cuba-Diari_di_viaggio.html"}
{"text": "\n\n\n\nEccomi! :-) Ciao a tutti!\n\n\n\nIl viaggio inizia bene. A differenza dell'anno prima, iniziato con l'incubo blackout della Delta, tutto fila liscio. Il volo da Parigi all'Avana parte con un'ora di ritardo, ma arriviamo con soli 15 minuti di ritardo. La Premium, per me che manco per scherzo del destino sono mai incappata in un upgrade business, \u00e8 la pacchia assoluta con i suoi sedili a ostrica con tanto spazio. Anche il cibo \u00e8 migliore. Mi godo anche la Sky Priority, pensando che poi sar\u00e0 dura tornare indietro alla economy, ma tant'\u00e8, godiamoci la pacchia intanto! \n\n\n\nLa quale per\u00f2 finisce all'Avana! Infatti anche i nostri bagagli dovevano essere Priority, per cui noi scendendo prima confidavamo di prenderli al volo e non perdere tempo. Invece non arrivano, non arrivano,,,,arrivano tutti quelli normali, niente...anche un signore che era con noi e col quale avevamo fatto amicizia in aeroporto attende invano, alla fine va a cercarli e scopriamo che li avevano scaricati in tutt'altro posto! Anche questa \u00e8 Cuba ;)\n\n\n\nComunque, usciti ci attende puntuale Camacho, il nostro host di Boyeros, con il quale avevo concordato anche i transfer sia la sera che la mattina dopo. Camacho \u00e8 un santero, ma il suo aspetto \u00e8 normalissimo! Di fatto lavora alla manutenzione all'aeroporto...\n\nCambiamo un po' di soldi alla cadeca al piano superiore, alla quale c'\u00e8 molta meno coda che al piano arrivi (trucchetto letto nel web e che si \u00e8 rivelato utile) e via. In pochi chilometri siamo a Casa Camacho, ovviamente \u00e8 buio, ma siamo gi\u00e0 in grado di vedere che la casa \u00e8 molto carina, formata di alcuni bungalow in legno, immersa nel verde. Un intero cesto di manghi \u00e8 tutto per noi sotto il gazebo in legno, decorato con simboli della Santeria e con frutta di ogni tipo. Due gatti mi fanno subito le feste, quale miglior modo per iniziare? \n\n\n\nhttps://imgur.com/a/brQbe\n\n\n\nhttps://imgur.com/a/1c8Q5\n\n\n\nIl mattino dopo, l'appuntamento per il ritiro dell'auto \u00e8 alle 9 all'aeroporto. Ci alziamo di buon'ora, grazie anche al fuso orario, e la prima ricchissima colazione ci attende assieme alla gentilissima moglie di Camacho. Frutta deliziosa di ogni tipo, succo di mango fresco, omelette, caff\u00e8....\n\n\n\nhttps://imgur.com/a/ea9sN\n\n\n\nhttps://imgur.com/a/ptf8n\n\n\n\nesploriamo la propriet\u00e0 con il padrone, ci mostra il ricco giardino pieno di alberi da frutto, sui quali vediamo i primi stupendi uccelli. \n\n\n\nhttps://imgur.com/a/j1o9G\n\n\n\nhttps://imgur.com/a/fiIEm\n\n\n\nhttps://imgur.com/a/9FU9K\n\n\n\nAl momento di tornare in aeroporto, Kalina ci riempie di frutta dei loro alberi, quindi partiamo con un sacchetto intero pieno di deliziose banane, manghi e guava maturi al punto giusto, nonch\u00e9 varie bottigliette di acqua fresca!\n\n\n\nAlle nove meno un quarto siamo in aeroporto, pronti all'estenuante attesa che pare sia un classico a Cuba per il ritiro dell'auto. Niente di tutto ci\u00f2. Alle nove in punto arriva l'addetto, siamo i primi, in un baleno sbriga le pratiche, non cerca di rifilarci nulla, controlliamo anche il contratto per la famosa clausola trappola della manutenzione obbligatoria (uno dei tanti consigli che avevo letto sul web) ma non c'\u00e8 nulla di tutto ci\u00f2 e andiamo a prendere la macchina, una Peugeot 108 rossa il cui unico danno \u00e8 la mancanza del logo dietro...poco male ;) Ha 30 mila km all'attivo ed \u00e8 a posto. Alle 9,15 abbiamo l'auto, alle 9, 30 siamo gi\u00e0 fuori dall'aeroporto, stupefatti, ci abbiamo messo un quarto del tempo speso alla Hertz a Phoenix. Alla faccia del momentito por favor :) \n\n\n\nQuindi...via per Vinales. Il navigatore offline scaricato sul cell fa degnamente il suo lavoro, portandoci subito sulla strada giusta dopo un attimo di smarrimento. \n\n\n\nL'autopista Havana - Vinales \u00e8 larga, comoda, in perfette condizioni, con poco traffico. Ci rilassiamo subito, \u00e8 ormai pi\u00f9 che chiaro che arriveremo in tempo per goderci la Valle gi\u00e0 nel primo pomeriggio. Ci divertiamo a osservare il grande numero di auto d'epoca che incontriamo. \n\n\n\nhttps://imgur.com/a/70mDe\n\n\n\ne i cartelli, immancabili:\n\nhttps://imgur.com/a/kpJcs\n\n\n\nDopo qualche sosta dettata da curiosit\u00e0 (a noi piace fermarci ovunque vediamo qualcosa, il viaggio in auto di per s\u00e8 fa parte della vacanza, motivo per il quale non facevano per noi n\u00e8 le auto con autista, n\u00e8 tantomeno i taxi collettivi o i Viazul) e da rifocillamento e pieno, in un autogrill in cui vedremo per la prima volta la faccia pi\u00f9 triste di Cuba, quella di persone malmesse e di animali randagi e scheletriti, che implorano i primi qualsiasi cosa, i secondi un po' di cibo, arriviamo a Vinales nella tarda mattinata.\n\n\n\nhttps://imgur.com/a/KRy70\n\n\n\nA presto!\n", "date": "9 feb 2018, 19:53", "source": "tripadvisorita", "link": "https://www.tripadvisor.it/ShowTopic-g1-i13217-k11248247-El_cuaderno_rojo_de_Cuba-Diari_di_viaggio.html"}
{"text": "\n\n\n\nGrazie Sultana, attendo il seguito, sono curiosa ...\n", "date": "9 feb 2018, 20:16", "source": "tripadvisorita", "link": "https://www.tripadvisor.it/ShowTopic-g1-i13217-k11248247-El_cuaderno_rojo_de_Cuba-Diari_di_viaggio.html"}
{"text": "\n\n\n\nMango, mango e poi mango, che bont\u00e0!\n\nE bravissimi a trovare subito l'uscita dall'Avana! Concordo che il viaggio in auto propria faccia parte della vacanza, per lo meno come l'intendo anche io.\n\nAllora, macchina nuova con precisione svizzera? Sei stata brava tu a trovarla (su questo non ho dubbi), o hanno cambiato il parco macchine?\n\nVai Sultana, continua il tuo viaggio, facci sognare!!!!\n", "date": "9 feb 2018, 20:59", "source": "tripadvisorita", "link": "https://www.tripadvisor.it/ShowTopic-g1-i13217-k11248247-El_cuaderno_rojo_de_Cuba-Diari_di_viaggio.html"}
{"text": "\n\n\n\nS\u00ec Ricciola, macchina nuova con precisione praticamente svizzera! :D Incredibile!\n\n\n\nCredo che sia stato un mix di fortuna ma anche di lungimiranza, avevo letto molto, anche sui forum in lingua inglese sulle truffe perpetrate da certe agenzie online, ma non solo, anche del fatto, non \u00e8 una truffa ma un dato di fatto, che a Cuba ci sono solo tre agenzie governative di noleggio auto, le quali affittano tramite molti intermediari, per cui spesso vengono affittate pi\u00f9 auto di quante ce ne siano davvero e per questo tali agenzie intermediarie si fanno s\u00ec pagare, ma avvisano che la certezza dell'auto si ha solo pochi giorni prima di partire e se NON \u00e8 disponibile la quota versata viene del tutto rimborsata. Cos\u00ec avviene, ma giustamente il turista che resta a piedi a pochi giorni dalla partenza si incaxxa e urla alla truffa, perch\u00e9 non era ben consapevole di questo meccanismo (che comunque secondo me non \u00e8 giusto, ma tant'\u00e8, Cuba \u00e8 cos\u00ec...). \n\n\n\nIo prenotando a gennaio ho avuto prima la stessa risposta da Cubapoint ovvero che la conferma con voucher poteva arrivare \"in qualsiasi momento ma di certo prima della partenza\". Gli avevo riscritto dicendo che mi scocciava non poco l'idea che prenotando sette mesi prima potessi poi restare senza auto, non aveva senso. Dopo tre o quattro giorni mi hanno riscritto mandandomi il voucher e confermandomi l'auto, \n\n\n\nIncollo qui la risposta dell'agenzia. Perch\u00e9 lo faccio? Lo faccio sperando di essere utile, perch\u00e9 ho visto sul forum che molti chiedono informazioni sul noleggio auto una settimana prima di partire, non avendo capito questo meccanismo. \n\n\n\nBuionasera, sig.ra Antonella\n\n\n\nIl mio nome \u00e8 (.....) e seguir\u00f2 io la pratica.\n\n\n\nPensiamo di avere la risposta entro la fine di questo mese.\n\n\n\nNel caso ci fossero soluzioni alternative si tratterebbe di cambio di categoria o data di ritiro.\n\n\n\nSiamo per\u00f2 ottimisti che ci arriver\u00e0 risposta positiva visto che la richiesta \u00e8 stata effettuata con molti mesi di anticipo\n\n\n\nRestiamo a disposizione per ogni ulteriore chiarimento.\n\n\n\nE tre giorni dopo:\n\n\n\nBuonasera Antonella,\n\n\n\nbuone notizie :)\n\n\n\nCi hanno gi\u00e0 confermato la vettura.\n\n\n\nIn allegato voucher e foglio notizie. \n\n\n\nCordiali saluti\n", "date": "10 feb 2018, 10:22", "source": "tripadvisorita", "link": "https://www.tripadvisor.it/ShowTopic-g1-i13217-k11248247-El_cuaderno_rojo_de_Cuba-Diari_di_viaggio.html"}
{"text": "\n\n\n\nMa veniamo a Vinales. Come detto, ci arriviamo in tarda mattinata e ci mettiamo all'opera per cercare Casa Nolo. Impresa che si riveler\u00e0 leggermente ardua perch\u00e9 Vinales \u00e8 un bel dedalo di stradine e anche se avevamo il navigatore, la tragedia \u00e8 che io seguivo la mappa cartacea e la tenevo al contrario, per cui quel che vedevo a destra della main street era invece a sinistra e viceversa! :D Una volta scoperto l'inghippo, in due minuti siamo arrivati e la prima sorpresa: Casa Nolo, tutta rosa, ha sulla facciata un enorme striscione di Tripadvisor!! Nei due giorni che stiamo l\u00ec, scopriremo che il giovane proprietario \u00e8 MOLTO orgoglioso della sua eccellenza su Tripadvisor :D (quando partiamo mi raccomanda una bella recensione ma tant'\u00e8, la pigrizia e non le ho ancora fatte, nessuna!)\n\n\n\nLa camera \u00e8 enorme, con due letti matrimoniali e cabina armadio. Sul ripiano in alto troneggia la scatola di un iMac ultimo modello. Questa \u00e8 l'altra faccia di Cuba, rispetto a quelli che supplicano un paio di infradito. Giobani deve avere parenti a Miami, lo intuisco da oggetti vari in casa oltre che dall'iMac. \n\n\n\nTra l'altro quasi tutte le casette di Vinales sono ornate di sedie Adirondack, la mia passione. O che l\u00ec hanno tutti parenti in America o che la zona produce sedie Adirondack, non lo so ;)\n\n\n\nhttps://imgur.com/a/UdGk4\n\n\n\nLa vita a Vinales si svolge in gran parte su terrazze sui tetti. \n\n\n\nhttps://imgur.com/a/ZbylZ\n\n\n\nNoi abbiamo praticamente tutto il piano di sopra per noi, compresa una cucina. \n\n\n\nComunque, chiediamo subito per una gita a cavallo e nell'attesa del tizio che verr\u00e0 a farci le sue proposte, ci rifocilliamo con bocadillos e il primo mojito. Primo di tanti :) \n\n\n\nArriva il tizio e ci propone due o tre gite. Con il senno di poi, le avrei pagate la met\u00e0. Il bello \u00e8 che sapevo, perch\u00e8 ero informata, che si poteva pagare molto meno. Ma eravamo appena arrivati, ancora da inquadrarci e inquadrare gli altri, stanchi del viaggio...accettiamo e via. Solo un giorno dopo ce ne saremmo ben guardati. Ma anche imparare dagli errori fa parte della vacanza. Siamo consapevoli di essere degli Yuma, e che un viaggio a Cuba \u00e8 un balletto Cubani-Yuma e il gioco consiste nell'arrivare a fine viaggio in pareggio con loro ;) \n\n\n\nPer ora, Cuba - Yuma uno a zero e partiamo per la nostra gita a cavallo nelle piantagioni di tabacco e alla Valle del Silenzio. \n\nhttps://imgur.com/a/wVKDE\n\nhttps://imgur.com/a/qsueR\n\n\n\nPrima tappa: come si fanno i sigari. Il bello \u00e8 che anche qui sapevo benissimo che te li vendono a prezzi assurdi, ma mio marito preso dall'entusiasmo della novit\u00e0 vuole comprarli lo stesso. Cuba Yuma due a zero :)\n\nhttps://imgur.com/a/L77Ap\n\nhttps://imgur.com/a/hwrtJ\n\n\n\nCi consoliamo con il secondo mojito, che ci fanno pagare pi\u00f9 che alla Bodeguita del Medio :)\n\n\n\nPoi ci dirigiamo verso la Valle del Silenzio. Qui si comincia a ragionare. Il panorama \u00e8 stupendo, mette pace, la guida ci mostra piante di cacao e di ogni tipo di frutto. I mogotes si stagliano di fronte a noi, un contadino ara il campo con una coppia di buoi, la gente fa il bagno nel laghetto. Mi sento in pace. \n\nhttps://imgur.com/a/KCGxK\n\nDecido di non fare il bagno e ci avviamo verso casa. Quando arriviamo ci godiamo lo stupendo tramonto dal tetto di Casa Nolo e sullo stesso tetto la prima cena \u00e8 eccezionale. \n\n\n\nhttps://imgur.com/a/1rGSO\n\n\n\nPoi a nanna presto. Domani, gita a Cayo Jutias, anche se purtroppo le previsioni sono pessime, danno pioggia.\nModificato: 10 febbraio 2018, 10:59 ", "date": "10 feb 2018, 10:55", "source": "tripadvisorita", "link": "https://www.tripadvisor.it/ShowTopic-g1-i13217-k11248247-El_cuaderno_rojo_de_Cuba-Diari_di_viaggio.html"}
{"text": "\n\n\n\nBuonasera!! \n\n\n\nDopo tanta pigrizia, mi sono decisa: un anno e rotti dopo il diario West USA 2016, racconto Cuba 2017: i due opposti proprio, eh? :) \n\n\n\nEra un viaggio che avevo rimandato fin dal 1997, quando avevo dirottato dalla mia idea di visitare Cuba a visitare la Costarica. \n\n\n\nPer prima cosa voglio ringraziare gli EL e i semplici utenti che sul forum Cuba e altrove mi hanno dato un sacco di dritte utilissime. Ma tante! \n\n\n\nLo scopo primario per me \u00e8 informare, e ho visto che i diari di viaggio su Cuba sono abbastanza pochi e anche datati (mitico \u00e8 e resta quello di Tio Nash!) nonostante la meta sia molto gettonata. Quindi spero di essere utile a tanti. Poi, \u00e8 noto, ognuno pensa con la sua testa, per cui alcune mie scelte ad altri parranno stupide, \u00e8 normale e ovvio. Comunque, sono qui, pronta a rispondere a ogni curiosit\u00e0 o domanda!\n\n\n\nApro il quadernetto rosso che avevo comprato per appuntarmi qualsiasi cosa fosse stata utile per il viaggio, e che mi sono portata dietro per tutto il tempo, segnandomi cose che ora non ricorderei affatto. \n\n\n\nPartecipanti: io e mio marito, stavolta le adolescenti sono rimaste a casa. \n\n\n\nPeriodo: dal 5 al 27 agosto 2017. \n\n\n\nVolo Air France in comodissima classe Premium Economy trovata a un prezzo eccezionale grazie proprio al forum Cuba e a un commento di una persona che annunciava incredula di aver trovato un volo AF dal 25 luglio al 10 agosto circa al prezzo incredibile di circa 400 euro e chiedeva se fosse una sola o se dovesse prenotare al volo. Ovviamente: prenota al volo! \n\n\n\nIo non potevo certo partire il 25 luglio, ma nelle settimane centrali di agosto, ma comunque spinta dalla curiosit\u00e0 sono andata a vedere il sito AF. Ovviamente per i miei periodi non c'era nulla del genere, ma c'era questa incredibile offerta in Premium Economy a un prezzo che mi andava bene. Tempo di consultare mio marito e dopo un'ora il volo era nostro! :)\n\n\n\nQuesto accadeva a febbraio. Subito dopo mi sono buttata nella ricerca dell'auto a noleggio. Rassicurata da Mirella e da Ricciola sul fatto che non saremmo andati sicuramente a schiantarci come sembrava a leggere alcuni consigli, e avvisata del fatto che le auto erano poche e care, dopo un attento studio di tutti i siti di prenotazione ho deciso di puntare sul sicuro e ho prenotato una economica con cambio automatico (consigliato a Cuba) direttamente in Italia, e prenotando cos\u00ec presto ho avuto ai primi di marzo la conferma da Cuba che l'auto per noi c'era, confermata 100%. \n\n\n\nPoi sono passata all'itinerario e alla scelta delle casas particulares, con mio sommo divertimento negli uggiosi weekend invernali.\n\n\n\nFare e disfare, come per la California, il divertimento primo di ogni programmazione :)\n\n\n\nAlla fine, ecco l'itinerario. Dopo lunghe indecisioni, per mancanza di tempo, ho sacrificato Baracoa per Vinales. O un estremo o l'altro, la scelta ci voleva!\n\n\n\nArrivo all'Avana il 5 sera e pernottamento a Bojeros, vicino all'aeroporto, giusto per andare a prendere l'auto la mattina dopo alle 9.\n\n\n\nDue notti a Vinales (per la natura)\n\n\n\nDue notti a Playa Giron (per lo snorkeling)\n\n\n\nDue notti a Trinidad (per l'architettura e il trekking)\n\n\n\nUna notte a Camaguey (per spezzare il viaggio e vederla un po')\n\n\n\nDue notti a Bayamo (per la Comandancia de La Plata)\n\n\n\nDue notti a Santiago (per assaporare l'Oriente)\n\n\n\nDue notti a Guardalavaca (per il mare)\n\n\n\nDue notti a Moron (per Cayo Guillermo)\n\n\n\nDue notti a Remedios (per Cayo Santa Maria)\n\n\n\nUna notte a Santa Clara (per il Che, di cui so vota morte e miracoli)\n\n\n\nDue notti all'Avana (con partenza per l'Italia alla sera) per tutto :)\n\n\n\ninsomma, come per il West USA, tranne qualche tappa di una notte per motivi logistici, quasi tutte tappe di due notti per avere sempre un giorno intero in un luogo oltre a qualche ora i giorni degli spostamenti. A noi piace cos\u00ec ;)\n\n\n\nEd ecco il quaderno rosso con cui chiudevo l'avventura americana. Iniziamo questa!\n\n\n\nhttps://imgur.com/a/CmTta\n\n\n\nA presto!\nModificato: 08 febbraio 2018, 19:48 ", "date": "8 feb 2018, 19:47", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o10-El_cuaderno_rojo_de_Cuba-Diari_di_viaggio.html"}
{"text": "\n\n\n\nChe bello @Sultana,un tuo nuovo diario!\n\nQuello dello scorso anno,mi \u00e8 stato molto utile,visto che anch'io e la mia famiglia,abbiamo fatto il west USA...questo tuo nuovo,chiss\u00e0,magari mi torner\u00e0 utile tra qualche anno...mai disperare!\n", "date": "10 feb 2018, 11:39", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o10-El_cuaderno_rojo_de_Cuba-Diari_di_viaggio.html"}
{"text": "\n\n\n\nCiao @Bovary, mi fa piacere che il diario ti sia stato utile, il viaggio \u00e8 andato bene? \n\n\n\nCuba te la consiglio, \u00e8 un mondo a parte! Ora andiamo avanti... ;)\n\n\n\nLa mattina dell'8 agosto, seconda fantastica colazione abbondante e poi ci mettiamo in marcia per Cayo Jutias. Il cielo \u00e8 nero da una parte e azzurro dall'altra, vediamo di non disperare, ma tanto la tabella di marcia nn ci d\u00e0 altra scelta e io voglio assolutamente vedere Cayo Jutias. Sono anche curiosa della famigerata strada sgarrupata per arrivarci. Che poi le strade sono due, prendiamo quella consigliata, pi\u00f9 lunga ma pi\u00f9 decente a quanto letto. Il primo tratto \u00e8 del tutto a posto. Ci godiamo la vista dei mogotes:\n\n\n\nhttps://imgur.com/a/u9JYt\n\n\n\ne della vegetazione verdissima:\n\n\n\nhttps://imgur.com/a/HbpGA\n\n\n\nDegli incontri. Osserviamo e apprezziamo tutto. Cuba ha ancora mezzi di locomozione affascinanti e da noi perduti da decenni!\n\n\n\nhttps://imgur.com/a/7Ng5M\n\n\n\nA un certo punto inizia a piovere e contemporaneamente arriviamo alla famosa strada tutta buche. La pioggia per fortuna dura poco, ma i nuvoloni neri sono sempre l\u00ec che sghignazzano -_-\n\n\n\nhttps://imgur.com/a/f2rnS\n\n\n\nS\u00ec, la strada \u00e8 piena di buche, bisogna andare piano, ma niente di terrificante e la meta ci ripaga ampiamente. Cayo Jutias \u00e8 un paradiso terrestre, l'acqua ha colori spettacolari, le mangrovie rendono il paesaggio suggestivo. Sono estasiata, la spiaggia non \u00e8 per niente affollata. \n\nhttps://imgur.com/a/1gCpC\n\nhttps://imgur.com/a/ZeP2y\n\nhttps://imgur.com/a/rx81x\n\nhttps://imgur.com/a/3djbH\n\n\n\nNoleggiamo un ombrellone e due lettini per 10 cuc e per prima cosa corono il mio sogno: gonfio l'amaca galleggiante che mi sono portata dall'Italia e mi metto a mollo in quell'acqua tiepida paradisiaca sorseggiando una noce di cocco fresca :D \n\n\n\nDopo un po' di relax cos\u00ec, faccio una piccola esplorazione dell'isolotto, spingendomi verso sinistra lungo la costa. So che a 3 km c'\u00e8 una spiaggia ricca di stelle marine, ma la rimando a dopo per far venire anche mio marito. Mi godo la passeggiata tra mangrovie e campanule, costellata di calette. Quando torno indietro, decidiamo di mangiare sul ristorante che d\u00e0 sulla spiaggia. \n\n\n\n\n\nhttps://imgur.com/a/UTmAb\n\n\n\nDue piatti con aragosta, riso, platanos, una birra, una coca e un rum: 22 cuc\n\n\n\nDopo mangiato, decidiamo di incamminarci per la spiaggia delle stelle marine, nonostante il cielo si faccia sempre pi\u00f9 minaccioso. Infatti, a un terzo circa del percorso, l'ira di Giove esplode: un acquazzone tropicale violentissimo si abbatte su di noi, scuote gli alberi, torniamo indietro di corsa e scopriamo che neanche l'ombrellone c'era pi\u00f9, lo avevano tolto perch\u00e9 non volasse via. Peccato che appesi ci fossero i nostri vestiti :) Quindi, recuperiamo la roba bagnata miseramente lasciata sulla spiaggia e andiamo in cerca dell'ombrellone, mentre mio marito impreca in tutte le lingue del globo :D . Riusciamo a spiegare il problema ai tizi del noleggio che ci aiutano a aprirli tutti sotto il diluvio universale che scuote le palme e finalmente troviamo la roba.\n\n\n\nIl cielo \u00e8 plumbeo, ormai \u00e8 abbastanza chiaro che c'\u00e8 poca speranza si apra, le previsioni lo avevano detto. Questa, assieme a un'altra giornata che per\u00f2 non ci avrebbe toccati pi\u00f9 di tanto perch\u00e9 non era di spiaggia, sar\u00e0 la giornata col tempo pi\u00f9 brutto di tutta la vacanza, Che sfiga, aspettavo Cayo Jutias e le sue stelle marine da mesi!\n\n\n\nhttps://imgur.com/a/jTL8C\n\n\n\nDecidiamo di tornare a Vinales e tanto per non farci mancare nulla, mio marito decide di percorrere l'altra strada \"cos\u00ec vediamo altre cose\", quella pi\u00f9 corta ma pi\u00f9 disastrata, Con il diluvio a tratti poi :) \n\n\n\nE' tutta una buca piena d'acqua, ma niente ci spaventa !\n\n\n\nhttps://imgur.com/a/hp3el\n\n\n\nObiettivamente rispetto all'andata, tra buche e acqua \u00e8 molto pi\u00f9 faticosa, ma ci godiamo lo stesso i soliti incontri. Incontri con persone, animali, casette, qualsiasi cosa, ci piace osservare:\n\n\n\nhttps://imgur.com/a/2sseR\n\n\n\nhttps://imgur.com/a/KB9dn\n\nhttps://imgur.com/a/dBUmK\n\nhttps://imgur.com/a/KudUs\n\nhttps://imgur.com/a/vaZie\n\n\n\nDopo lungo \"a zonzo andar\" arriviamo ai mogotes dalla parte ancora non vista, quella delle cuevas. Comunque, visto il tempo pessimo, decidiamo di non visitarle e di goderci i paesaggi e basta.\n\nhttps://imgur.com/a/uNlAj\n\nhttps://imgur.com/a/2rgsC\n\n\n\nCi facciamo un giretto a Vinales paese, un mojito per non perdere l'abitudine e cerchiamo la cadeca. E' gi\u00e0 chiusa, decidiamo di rimandare il prelievo al mattino dopo prima di partire per Playa Giron. Due chiacchiere sul tetto sotto la luna con Giobani e poi a nanna.\n", "date": "10 feb 2018, 12:43", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o10-El_cuaderno_rojo_de_Cuba-Diari_di_viaggio.html"}
{"text": "\n\n\n\nFantastico leggere il tuo diario, Sultana!\n\nCon piacere rileggo di posti cari al cuore. \n\nBello il tuo racconto, si ha voglia di ritornarci subito!\n\nOttima l\u2019idea di arricchire il tutto con le foto cos\u00ec da rivedere il mondo anche con i tuoi occhi...\n\nAttendo con molto piacere il seguito...\n\nTre/quattro consigli/idee:\n\n1)S\u00ec, ti direi di postare il tuo racconto ( magari con un link o , sarebbe meglio, con un nuovo TOPIC stile \u201ccopia-incolla\u201d) ANCHE sul sito di Cuba dove potrebbe avere altra visibilit\u00e0 ed essere molto utile a molti che vorrebbero partire.\n\n2) E di aggregare questo link anche ai diari di viaggio su Cuba. Questo \u00e8 il link:\n\nhttps://www.tripadvisor.it/ShowTopic-g147270\u2026\n\n3) Ricordati la sessione speciale sullo snorkeling che nel sito su Cuba \u00e8 piuttosto carente o relativamente poco aggiornata.\n\n4) Se vuoi puoi anche implementare con qualche info in pi\u00f9 il topic: \n\nhttps://www.tripadvisor.it/ShowTopic-g147270\u2026\n\nA presto!\n", "date": "10 feb 2018, 15:01", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o10-El_cuaderno_rojo_de_Cuba-Diari_di_viaggio.html"}
{"text": "\n\n\n\nSi @Sultana,il nostro viaggio in America \u00e8 andato molto bene.\n\nIl prossimo anno,festegger\u00f2 il mezzo secolo e sto cercando ispirazioni per il viaggio che mi far\u00e0 ricordare degnamente questa data.\n\nPer ora avrei in mente New York pi\u00f9 Florida o il Kenya,ma anche Cuba potrebbe essere interessante!\n", "date": "10 feb 2018, 16:05", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o10-El_cuaderno_rojo_de_Cuba-Diari_di_viaggio.html"}
{"text": "\n\n\n\n@Silvia grazie, faccio tesoro dei consigli e penso cosa \u00e8 meglio fare anche seguendo le regole di Tripadvisor, intanto vado avanti un po' :)\n\n\n\n@Bovary io per il mezzo secolo ebbi la grazia di incontrare finalmente il dugongo in Egitto dopo anni di appostamenti! :) Indimenticabile! \n\n\n\nProseguiamo un po'!\n\n\n\nIl mattino del 9, salutiamo Giobani e ci dirigiamo in centro paese per la cadeca. Sorpresa: oltre ad essere ancora chiusa c'era gi\u00e0 una bella fila fuori, essendo Vinales molto turistica! Che fare? Niente paura, in un baleno decidiamo di fermarci a Pinar del Rio. Tanto, quel giorno voleva essere tutto di trasferimento lento con visite varie e Pinar Del Rio mi incuriosiva di suo! \n\n\n\nPertanto, di buona mattina siamo gi\u00e0 a Pinar Del Rio, dopo aver attraversato qualche strada allegramente allagata per l'acquazzone del giorno prima:\n\nhttps://imgur.com/a/HzNAy\n\n\n\nIl navigatore \u00e8 eccezionale: ci indica sia le banche che le cadeca che il centro Etecsa. S\u00ec, \u00e8 ora di pensare a collegarsi, anche se non avevo affatto sentito la mancanza di internet, ma la famiglia attende. \n\n\n\nCi piazziamo in centro e in attesa che la banca apra di l\u00ec a poco (siamo proprio davanti sia alla banca che al centro Etecsa!) facciamo un giretto e compriamo scorte di acqua, snack e bevande varie in una tienda, oltre a qualche oggettino di artigianato.\n\n\n\nPinar \u00e8 genuinamente cubana, turisti pochi\n\nhttps://imgur.com/a/Zh98K\n\n\n\nRiflessi nelle vetrine:\n\nhttps://imgur.com/a/jSLiH\n\n\n\nAll'apertura della banca, cambiamo un malloppo consistente perch\u00e9 il cambio sembra molto favorevole. Coda zero, siamo i primi e non ci sono turisti. Con 1000 euro ci danno 1140 cuc, di questi ne cambiamo un po' in pesos cubani. sar\u00e0 il cambio migliore che incontreremo in tutto il viaggio.\n\n\n\nDopodich\u00e9 decidiamo di non aspettare l'apertura della Etecsa, che pare abbia orari assurdi, con apertura a tarda mattinata. Che si fa? Niente paura, siccome vogliamo esplorare, decidiamo che usciremo in qualche paese lungo la strada a cercare le schede e curiosare! \n\n\n\nPrimo pit stop: autogrill in cui ci sfondiamo un intero barattolo di gelato buonissimo! \n\n\n\nSecondo pit stop: si decide di provare a cercare la Etecsa a Guines, sperduto paese lungo l'autopista Este-Oeste. \n\n\n\nMentre lo raggiungiamo, fuori dall'autopista, ci sentiamo riproiettati nell'atmosfera on the road della Route 66 dell'anno prima. Le nuvole intense sono le stesse:\n\n\n\nhttps://imgur.com/a/secWV\n\n\n\nGuines \u00e8 surreale, sonnolenta e sonnacchiosa, fuori dal mondo. \n\nhttps://imgur.com/a/dd8z1\n\nhttps://imgur.com/a/cA144\n\n\n\nOsserviamo i cubani intenti alla loro vita quotidiana, \u00e8 un piacere essercisi immersi. Troviamo la Etecsa e ovviamente non c'\u00e8 nessuno, solo noi. Ci danno tre schede da un'ora, hanno solo quelle tre!\n\n\n\nDopo un'altro pit stop per pranzo lungo la strada, arriviamo sul mare della Baia dei Porci, che ci accoglie con il suo orgoglio di terra che respinse l'invasore:\n\nhttps://imgur.com/a/ou2vn\n\nhttps://imgur.com/a/Z0QGu\n\n\n\nTutto, nella Baia dei Porci, riporta ai tempi della Guerra Fredda e dello sbarco e l'orgoglio della popolazione \u00e8 evidente. \n\n\n\nTrovare la casa di Duniel El Barbero \u00e8 facilissimo. Playa Giron \u00e8 due incroci e la vediamo subito sulla strada principale. \n\n\n\nDuniel \u00e8 estroverso e simpaticissimo, cos\u00ec come le donne della sua famiglia. \n\n\n\nUn giretto in paese, l'immancabile mojito, una cena eccezionale a base di misto pesce, un tramonto sensazionale e la giornata \u00e8 finita. Parliamo con lui e con altri due ospiti italiani di dove andare il giorno dopo, loro sono stati a Caleta Buena, a me ispira di pi\u00f9 Punta Perdiz. \n\n\n\nIl tramonto dalla casa:\n\nhttps://imgur.com/a/L6WzW\n\n\n\nA domani!\n", "date": "10 feb 2018, 17:46", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o10-El_cuaderno_rojo_de_Cuba-Diari_di_viaggio.html"}
{"text": "\n\n\n\nSultana, che meraviglia il diario e le foto, ma...un mojito lo offri a noi che stiamo viaggiando con te?\n\nCuba \u00e9 un posto unico, si respira un altro mondo, e non \u00e8 retorica. Vedo gi\u00e0 che il tuo occhio lo ha colto in maniera superba.\n\nVai, aspetto il seguito.\n", "date": "10 feb 2018, 19:40", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o10-El_cuaderno_rojo_de_Cuba-Diari_di_viaggio.html"}
{"text": "\n\n\n\n@ricciola mi unisco ai complimenti per le foto, sembra di essere davvero l\u00ec, colori e luce stupendi!\n", "date": "11 feb 2018, 08:07", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o10-El_cuaderno_rojo_de_Cuba-Diari_di_viaggio.html"}
{"text": "\n\n\n\nGrazie ragazze, avanti venite qui che ci sorseggiamo tutti un mojito di quelli come si deve! :) \n\n\n\nAl mattino, a colazione una sorpresa, oltre alla sempre abbondantissima variet\u00e0 di frutta, succo fresco, ecc ecc, una variante: pancakes con sopra una cremina di cocco grattato e macerato nello zucchero. Dopo averli mangiati potrei morire serena tanto sono buoni!\n\nhttps://imgur.com/a/dVf6G\n\n\n\nDopodich\u00e9 ci avviamo per la spiaggia. So che Caleta Buena \u00e8 chiusa quindi preferibile in caso di vento, e Punta Perdiz aperta, quindi vedendo il mare calmo optiamo per la mia preferita Punta Perdiz. Come al solito siamo i primi ad arrivare, quando ancora deve aprire. Praticamente \u00e8 una spiaggia privata, che offre i suoi servizi in maniera all inclusive a 15 cuc al giorno a persona. E' possibile anche andare pi\u00f9 avanti in una spiaggia libera e noleggiare lettini e mangiare qualcosa al chioschetto sulla spiaggia, ma noi abbiamo deciso che per quel giorno dopo il lungo trasferimento ci concediamo il relax totale. Poi volete mettere i mojito, cuba libre e pina colada senza limitazioni....non dobbiamo guidare! :-)))\n\n\n\nQuindi, entriamo e ci scegliamo il punto che pi\u00f9 ci piace per piazzarci sotto l'uva caleta, tanto \u00e8 ancora tutto vuoto. L'acqua \u00e8 invitantissima, cristallina essendo una specie di piscina naturale. Gi\u00e0 fremo all'idea di tuffarmi, lo snorkeling \u00e8 la mia passione!\n\n\n\nhttps://imgur.com/a/3W93E\n\n\n\nhttps://imgur.com/a/KoGrV\n\n\n\nSiete pronti a tuffarvi? Niente a che vedere con l'amato Mar Rosso naturalmente, ma \u00e8 lo snorkeling pi\u00f9 bello che ho trovato a Cuba assieme a Cayo Largo in cui per\u00f2 eravamo andati in catamarano lontani da riva, qui invece \u00e8 tutto a portata di pinne e per gli appassionati merita una visita senz'altro.\n\n\n\nPer praticit\u00e0 raggruppo le foto subacquee, sperando non ci siano problemi di apertura del link poi!\n\n\n\nhttps://imgur.com/a/HwX1f\n\n\n\nLa giornata passa rilassata tra un tuffo e un drink, un tuffo e un drink, il pranzo al buffet \u00e8 nulla di che ma non importa, non siamo l\u00ec per mangiare, il nostro motto \u00e8: ottima colazione, ottima cena e a pranzo quel che capita. Quando pi\u00f9 avanti saremo nell'Oriente, questo \"pranzo-quel-che capita\" sar\u00e0 una delle parti pi\u00f9 interessanti, esplorative ed esplicative della vita quotidiana dei cubani dell'intero viaggio!\n\n\n\nNel tardo pomeriggio, lasciamo Punta Perdiz e andiamo a vedere anche la Cueva de Los Peces, pochi km pi\u00f9 su, un cenote in mezzo alla vegetazione, collegato al mare da un passaggio sotto le rocce e quindi ricco di pesci marini. \n\n\n\nE' un po' affollato (tutti cubani) ma pazienza! Mi tuffo, l'acqua \u00e8 incredibilmente fresca, \u00e8 bella la sensazione di essere in mezzo alla foresta, anche se non lo siamo di fatto. Anche qui faccio un po' di snorkeling, mi diverto a attraversare il pertugio che collega le due parti del laghetto.\n\n\n\nhttps://imgur.com/a/mTK6i\n\n\n\nUnico neo: i jejen, altrimenti detti mosquitos! Nonostante mi sia portata dall'Italia un container pieno di repellenti vari ultrapotenti e oli con cui cospargerci, non stiamo abbastanza attenti e qui, dopo Cayo Jutias, mordono! Di fatto, quelli di Cayo Jutias dovevano essere una razza particolarmente feroce, perch\u00e9 alcuni dei ponfi sono intanto diventati vesciche di ben 2 cm di larghezza che quando sono scoppiate hanno lasciato dei crateri rossi che mi accompagneranno fino in Italia. Quelli della Cueva invece spariranno! \n\n\n\nLa sera, di nuovo due chiacchiere con Duniel e gli altri italiani e poi nanna, la mattina dopo c'\u00e8 in programma il trasferimento a Trinidad, non senza per\u00f2 aver visitato prima il Museo Giron e fatto una sosta a Cienfuegos.\n\n\n\nNon ci siamo ancora collegati a Internet, Playa Giron era sprovvista di wifi pubblico.\n", "date": "11 feb 2018, 10:42", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o10-El_cuaderno_rojo_de_Cuba-Diari_di_viaggio.html"}
{"text": "\n\n\n\nIl museo Giron \u00e8 piccolino, pi\u00f9 che altro documentaristico. Espone soprattutto armi usate durante lo storico sbarco alla Baia dei Porci nel periodo che vide il mondo sull'orlo di una guerra mondiale, cartelloni esplicativi, sia dell'offensiva sia delle condizioni di vita nella Cienaga de Zapata prima e dopo Fidel, elenchi di martiri, cimeli come oggetti personali, uniformi, ecc ecc...si visita in fretta. Come al solito siamo i primi, sembra diventato un must della nostra vacanza! \n\n\n\nhttps://imgur.com/a/4yLdG\n\n\n\nDopo la visita, via per Cienfuegos, nella quale arriviamo in mattinata. Ci dirigiamo per prima cosa verso Punta Gorda e sorpresa, c'\u00e8 il Carnaval, non lo sapevamo! \n\nOvviamente il Carnaval sar\u00e0 nel pieno della sua vivacit\u00e0 al pomeriggio e alla sera, ma noi non ci fermiamo, per cui decidiamo di andare in centro a visitare un po' la citt\u00e0 e a collegarci finalmente a Internet, per poi tornare a mangiare pranzo l\u00ec al Carnaval, che vediamo essere in pieni preparativi. Street food a volont\u00e0! \n\n\n\nQualche foto di Cienfuegos (ho deciso che d'ora in avanti raggrupper\u00f2 spesso le foto per velocizzare, sperando sempre che i link si carichino agevolmente, se ci sono problemi ditemelo!)\n\n\n\nhttps://imgur.com/a/sEKnK\n\n\n\nDopo esserci finalmente ricollegati col mondo, ci tuffiamo nell'ancora sonnolento Carnaval, in cui qualcuno beve pi\u00f9 di noi :-)))\n\n\n\nhttps://imgur.com/a/oaUgY\n\n\n\nUn po' di colori e allegria:\n\nhttps://imgur.com/a/oxKkZ\n\n\n\nMio marito si \u00e8 fissato, vuole mangiare il cerdo asado, che come vedete stavano distribuendo in quei momenti dal furgoncino ai vari banchetti, per cui anche a mangiare saremo i primi, pole position ovunque! :-) \n\n\n\nPer l'intero pranzo, panini con l'arrosto e bevande, spenderemo pochi pesos cubani. \n\n\n\nNel primo pomeriggio siamo gi\u00e0 a Trinidad. dove soggiorneremo presso la Casa Colonial Carlos Albalat, subito fuori dal Casco Historico, che incredibilmente troviamo in 5 minuti con l'ausilio del navigatore. Carlos ci fa parcheggiare a due minuti a piedi da casa sua in un cortile custodito, ci sistemiamo nella bella camera con mobili d'epoca e siamo pronti alla scoperta della bella Trinidad, sotto un sole splendente e un cielo azzurrissimo.\n", "date": "11 feb 2018, 11:41", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o10-El_cuaderno_rojo_de_Cuba-Diari_di_viaggio.html"}
{"text": "\n\n\n\nSultana, sar\u00e0 il mojito, saranno le tue splendide foto (si aprono tutte), sar\u00e0 il racconto, lo snorkeling a Punta Perdiz o tutta la storia di Cuba, ma...mi sto emozionando davvero!\n\nAttraverso quale canale hai prenotato le casas e tutto il resto?\n\nQuando sono andata io a Cuba Internet quasi non esisteva, quindi nessuna prenotazione (a parte l'albergo all'Avana), ma ricerca sul posto all'arrivo.\n", "date": "11 feb 2018, 12:28", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o10-El_cuaderno_rojo_de_Cuba-Diari_di_viaggio.html"}
{"text": "\n\n\n\nBuonasera!! \n\n\n\nDopo tanta pigrizia, mi sono decisa: un anno e rotti dopo il diario West USA 2016, racconto Cuba 2017: i due opposti proprio, eh? :) \n\n\n\nEra un viaggio che avevo rimandato fin dal 1997, quando avevo dirottato dalla mia idea di visitare Cuba a visitare la Costarica. \n\n\n\nPer prima cosa voglio ringraziare gli EL e i semplici utenti che sul forum Cuba e altrove mi hanno dato un sacco di dritte utilissime. Ma tante! \n\n\n\nLo scopo primario per me \u00e8 informare, e ho visto che i diari di viaggio su Cuba sono abbastanza pochi e anche datati (mitico \u00e8 e resta quello di Tio Nash!) nonostante la meta sia molto gettonata. Quindi spero di essere utile a tanti. Poi, \u00e8 noto, ognuno pensa con la sua testa, per cui alcune mie scelte ad altri parranno stupide, \u00e8 normale e ovvio. Comunque, sono qui, pronta a rispondere a ogni curiosit\u00e0 o domanda!\n\n\n\nApro il quadernetto rosso che avevo comprato per appuntarmi qualsiasi cosa fosse stata utile per il viaggio, e che mi sono portata dietro per tutto il tempo, segnandomi cose che ora non ricorderei affatto. \n\n\n\nPartecipanti: io e mio marito, stavolta le adolescenti sono rimaste a casa. \n\n\n\nPeriodo: dal 5 al 27 agosto 2017. \n\n\n\nVolo Air France in comodissima classe Premium Economy trovata a un prezzo eccezionale grazie proprio al forum Cuba e a un commento di una persona che annunciava incredula di aver trovato un volo AF dal 25 luglio al 10 agosto circa al prezzo incredibile di circa 400 euro e chiedeva se fosse una sola o se dovesse prenotare al volo. Ovviamente: prenota al volo! \n\n\n\nIo non potevo certo partire il 25 luglio, ma nelle settimane centrali di agosto, ma comunque spinta dalla curiosit\u00e0 sono andata a vedere il sito AF. Ovviamente per i miei periodi non c'era nulla del genere, ma c'era questa incredibile offerta in Premium Economy a un prezzo che mi andava bene. Tempo di consultare mio marito e dopo un'ora il volo era nostro! :)\n\n\n\nQuesto accadeva a febbraio. Subito dopo mi sono buttata nella ricerca dell'auto a noleggio. Rassicurata da Mirella e da Ricciola sul fatto che non saremmo andati sicuramente a schiantarci come sembrava a leggere alcuni consigli, e avvisata del fatto che le auto erano poche e care, dopo un attento studio di tutti i siti di prenotazione ho deciso di puntare sul sicuro e ho prenotato una economica con cambio automatico (consigliato a Cuba) direttamente in Italia, e prenotando cos\u00ec presto ho avuto ai primi di marzo la conferma da Cuba che l'auto per noi c'era, confermata 100%. \n\n\n\nPoi sono passata all'itinerario e alla scelta delle casas particulares, con mio sommo divertimento negli uggiosi weekend invernali.\n\n\n\nFare e disfare, come per la California, il divertimento primo di ogni programmazione :)\n\n\n\nAlla fine, ecco l'itinerario. Dopo lunghe indecisioni, per mancanza di tempo, ho sacrificato Baracoa per Vinales. O un estremo o l'altro, la scelta ci voleva!\n\n\n\nArrivo all'Avana il 5 sera e pernottamento a Bojeros, vicino all'aeroporto, giusto per andare a prendere l'auto la mattina dopo alle 9.\n\n\n\nDue notti a Vinales (per la natura)\n\n\n\nDue notti a Playa Giron (per lo snorkeling)\n\n\n\nDue notti a Trinidad (per l'architettura e il trekking)\n\n\n\nUna notte a Camaguey (per spezzare il viaggio e vederla un po')\n\n\n\nDue notti a Bayamo (per la Comandancia de La Plata)\n\n\n\nDue notti a Santiago (per assaporare l'Oriente)\n\n\n\nDue notti a Guardalavaca (per il mare)\n\n\n\nDue notti a Moron (per Cayo Guillermo)\n\n\n\nDue notti a Remedios (per Cayo Santa Maria)\n\n\n\nUna notte a Santa Clara (per il Che, di cui so vota morte e miracoli)\n\n\n\nDue notti all'Avana (con partenza per l'Italia alla sera) per tutto :)\n\n\n\ninsomma, come per il West USA, tranne qualche tappa di una notte per motivi logistici, quasi tutte tappe di due notti per avere sempre un giorno intero in un luogo oltre a qualche ora i giorni degli spostamenti. A noi piace cos\u00ec ;)\n\n\n\nEd ecco il quaderno rosso con cui chiudevo l'avventura americana. Iniziamo questa!\n\n\n\nhttps://imgur.com/a/CmTta\n\n\n\nA presto!\nModificato: 08 febbraio 2018, 19:48 ", "date": "8 feb 2018, 19:47", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o20-El_cuaderno_rojo_de_Cuba-Diari_di_viaggio.html"}
{"text": "\n\n\n\nCiao Ricciola, grazie :)\n\n\n\nPraticamente tu hai fatto come noi nello Yucatan nel 1993, prenotato solo il volo, il primo hotel a Cancun e una bella posada con 10 camere sulla spiaggia (era il ns viaggio di nozze) con Francorosso e tutto il resto, dal mitico maggiolino senza aria condizionata agli hotel, in loco. La posada ci tir\u00f2 il pacco con un overbooking, spedendoci in un orribile casermone con 500 stanze e americani panzuti che facevano fitness in gruppo in spiaggia, rovinando il viaggio di nozze e creando le fondamenta del mio odio per agenzie di viaggi e T.O. che culmin\u00f2 con la totale liberazione dai medesimi con l'avvento di Internet, ma anche prima! :-)\n\n\n\nFinito OT, ho prenotato l'auto con Cubapoint, con i quali ho preso anche il visto e l'assicurazione (personalizzata, con massimali illimitati, visto che avevamo intenzione di andare a saltellare, se le condizioni ce lo avessero permesso, attraverso strade e ponti crollati sulla carretera della Sierra Maestra. \n\n\n\nLe casas invece le ho prenotate attraverso il sito B&BinVinales, servizio preciso e efficiente.\n", "date": "11 feb 2018, 12:57", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o20-El_cuaderno_rojo_de_Cuba-Diari_di_viaggio.html"}
{"text": "\n\n\n\nDice bene @ricciola,l'emozione sta invadendo il tuo racconto,le foto poi,ci mettono del loro!\n\nMa quanto brava sei con la macchina fotografica?\n\nNon oso immaginare le foto del tuo amato Mar Rosso!\n\nContinua ti prego!\n", "date": "11 feb 2018, 13:51", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o20-El_cuaderno_rojo_de_Cuba-Diari_di_viaggio.html"}
{"text": "\n\n\n\nANch'io come Bovary attendo la continuazione. Bellissimo diario\n", "date": "11 feb 2018, 15:35", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o20-El_cuaderno_rojo_de_Cuba-Diari_di_viaggio.html"}
{"text": "\n\n\n\n@Sultana mi stai facendo venire voglia di un mojito come si deve...e sono solo le quattro del pomeriggio....e non sono a Cuba... :-(((\n", "date": "11 feb 2018, 15:51", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o20-El_cuaderno_rojo_de_Cuba-Diari_di_viaggio.html"}
{"text": "\n\n\n\n...e non \u00e8 nemmeno estate! :-((( Non ci resta che sognare....anche io mettendomi a scrivere il diario sono esplosa con la nostalgia e la voglia di tornare a Cuba!! \n\n\n\nVedo di andare avanti quanto possibile, poi per\u00f2 in settimana scordiamoci questo ritmo...il lavoro chiama, altrimenti addio future vacanze! :-))\n\n\n\nUsciamo subito ad esplorare Trinidad. Mio marito sta facendo cose strane, sta cercando qualcosa, senza dirmi cosa. Dovete sapere che quando gli piglia una fissa, quella diventa LA Fissa. \n\n\n\nA Cuba, ovviamente, gli \u00e8 scoppiata LA Fissa dei sigari.. Quando trionfante mi indica, a si e no due angoli da casa nostra, la Casa del Tabacco, scopro che a Cienfuegos, mentre io mi collegavo con la famiglia, lui cercava su internet le varie case del tabacco! Quindi, la nostra prima tappa \u00e8 l\u00ec. Tuttavia decide di rimandare gli acquisti al giorno dopo. Quindi gironzoliamo per le belle vie acciottolate del centro storico, osservando e sbirciando dentro le case coloniali:\n\n\n\nhttps://imgur.com/a/InHxE\n\n\n\nUn vecchietto approccia mio marito e gli offre dei sigari \"fatti da lui\". Sono sicuramente fatti con la paglia o al massimo sigari del popolo, che costano niente, ma mio marito gli d\u00e0 un cuc e lui gli allunga loscamente i sigari. Con meno di un euro sono felici in due, il vecchietto e mio marito! :)\n\n\n\nTrinidad \u00e8 la citt\u00e0 della musica, la musica \u00e8 ovunque, anche nelle immagini. La prima delle tre immagini che vedrete mi ricorda qualcosa, ma solo a casa, scaricando la macchina fotografica, in un flash mi render\u00f2 conto che \u00e8 quasi identica alla copertina della Lonely Planet di Cuba! Quindi \u00e8 proprio un'icona di Trinidad! :)\n\n\n\nhttps://imgur.com/a/hUyVi\n\n\n\nE dopo un po' ci fermiamo alla famosa scalinata di Plaza Mayor, decisamente piena di turisti! Ci sediamo a un tavolino e per variare dal mojito ordiniamo una pina colada e una bucanero. Sul palco si esibisce una banda, anche una lucertola li ascolta rapita :)\n\n\n\nhttps://imgur.com/a/iLMdn\n\n\n\nPoi, prima di tornare alla casa particular, restaurarci e uscire per cena ( purtroppo la moglie di Carlos in quei giorni \u00e8 assente, quindi niente cena in casa), visitiamo un po' anche la parte pi\u00f9 vecchia di Trinidad:\n\n\n\nhttps://imgur.com/a/1Jd3C\n\n\n\nTornati a casa, Carlos, il cui soprannome \u00e8 Milord e gli calza a pennello in quanto \u00e8 un anziano signore dai modi molto \"aristocratici\", flemmatico, ci offre il caff\u00e8 con dei buoni biscottoni artigianali e naturalmente mio marito gli parla di sigari, chiedendo consigli per l'acquisto. Carlos gli offre di fargli avere una scatola di Cohiba a un buon prezzo. Io non saprei se fidarmi: in teoria, gli host non fregano su queste cose, pena la perdita della reputazione e degli introiti se segnalati, ma boh. Comunque, lascio i due ai loro \"loschi\" traffici e vado a farmi una bella doccia! Concluderanno che il pomeriggio seguente verr\u00e0 a casa lo spacciatore di sigari!\n\n\n\nChiediamo a Carlos dove mangiare e ci consiglia un locale, la Taberna La Botija, che scopriremo essere molto di moda, infatti quando ci arriviamo, come al solito molto presto, c'\u00e8 gi\u00e0 coda (tutti turisti ovviamente) fuori! E non facciamo neanche troppa coda, quando usciremo la coda \u00e8 infinita. Incredibile, \n\n\n\nMangeremo bene, ma per i miei gusti il posto \u00e8 troppo alla moda, per turisti. Piatti scenografici, sia pur a buon prezzo. Io far\u00f2 un errore, prender\u00f2 un piatto misto pesce enorme e stracaro, non riuscir\u00f2 a mangiarne che met\u00e0! C'\u00e8 anche un gruppo che suona, non musica cubana ma fusion, per l'entusiasmo di mio marito che non ama la musica latina. Infatti a fine cena andr\u00e0 a complimentarsi con loro e a comprare il loro cd. A questi non parr\u00e0 vero aver trovato qualcuno che va a comprargli il cd senza doverlo offrire! :)\n\n\n\nUsciti da locale, una signora mi si avvicina e mi chiede se ho qualcosa da donarle, per lei, marito e nipotine. Le dico che non ho nulla l\u00ec ma alla casa s\u00ec, e quindi ci segue fino a casa. La faccio ovviamente aspettare fuori e vado a prendere un po' di cose. Quando gliele d\u00f2 \u00e8 strafelice e mi chiede l'indirizzo mail \"per ringraziarmi\". La cosa mi suona strana ma stupidamente glielo d\u00f2. Non l'avessi mai fatto, a casa inizier\u00e0 a tempestarmi di mail chiedendomi di mandarle di tutto. Alla terza mail son gi\u00e0 scocciata, mi dice anche che lei \u00e8 disoccupata e sua sorella per\u00f2 ha delle case particular e se posso aiutarla suggerendole ai turisti. Ormai \u00e8 chiaro che non ha tutto questo bisogno, anche perch\u00e9 non sprecherebbe soldi in connessione internet, e non mi piace il modo imperioso in cui d\u00e0 per scontato che le mander\u00f2 le cose che chiede, per cui decido di non mandarle niente. Per fortuna, pi\u00f9 avanti nel viaggio trovo persone pi\u00f9 affidabili a cui donare qualcosa dell'intera valigia di regali che mi ero portata. Blocco il suo indirizzo mail e ciao.\n\n\n\nDecidiamo di rimandare a domani la serata a Plaza Major per alzarci presto , il programma \u00e8 il Salto del Caburn\u00ec, scelto tra le varie escursioni naturalistiche dei dintorni di Trinidad. Era quella che mi ispirava di pi\u00f9.\n", "date": "11 feb 2018, 17:26", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o20-El_cuaderno_rojo_de_Cuba-Diari_di_viaggio.html"}
{"text": "\n\n\n\nSiamo gi\u00e0 all'11 agosto, il tempo vola! Ci alziamo come al solito di buon ora e saltiamo in macchina per andare al Salto del Caburn\u00ec. Sono veramente eccitata all'idea del primo trekking nella foresta. \n\n\n\nMentre saliamo sulla Sierra del Escambray il mio pensiero va ovviamente ai guerriglieri, alla loro marcia su Santa Clara, iniziata dalla Sierra Maestra per nascondersi poi in quest'altra foresta mentre si preparavano all'attacco che avrebbe dato una svolta alla Revolucion. \n\n\n\nLa foresta \u00e8 magnifica, fitta, la vediamo dall'alto quando finalmente arriviamo dove partono i sentieri. E' anche ricca di fiori.\n\n\n\nNella prima foto, si vede la prima parte della strada che porta al Salto. E' asfaltato, anche se in forte pendenza. Le cascate sono in basso, infatti il lato duro \u00e8 il ritorno in salita.\n\n\n\nhttps://imgur.com/a/dO08N\n\n\n\n\n\nSiamo soli, i primi come sempre :) ma non arriveremo certo per primi! Mio marito non solo ha problemi a fare lunghe camminate, specie in sentieri sconnessi e scoscesi, ma il bello \u00e8 che i suoi scarponcini da trekking si erano scollati durante la gita a cavallo a Vinales! Perch\u00e9 ovviamente prima di partire non aveva manco pensato di controllarli, ed era una vita che non li usava. Quindi, verr\u00e0 con delle normali scarpe da ginnastica, di male in peggio. \n\n\n\nMentre scendiamo, c'\u00e8 una capanna che vende souvenir. Il venditore, un buontempone, vedendoci tutti arzilli ridacchia e mima la nostra baldanza in discesa e lo sfinimento che avremo al ritorno. Simpaticone :)\n\n\n\nComunque, la prima parte del sentiero promette bene, nulla di che:\n\n\n\nhttps://imgur.com/a/bjbCn\n\n\n\nMa ben presto il sentiero diventa ripido e scivoloso di rocce lisce, infernale per mio marito, il quale inizier\u00e0 a rallentare e fermarsi molto spesso, mentre parecchia gente ci supera allegramente, compresa una mamma con bambino in spalla che salta come un camoscio, alla quale faccio tanto di cappello, pensando alla media delle mamme italiane che pensano che il pargolo rischi la vita andando in qualsiasi posto che sia oltre un villaggio turistico (le foto si riferiscono sia alla discesa che alla salita, la mamma intrepida \u00e8 nell'ultima) :\n\n\n\nhttps://imgur.com/a/O8Hn0\n\n\n\nMa finalmente, dopo un tempo infinito, arriviamo e vediamo prima la cascata, poi la pozza, in cui la gente sta gi\u00e0 beatamente facendo un rigenerante bagno. Mi tuffo subito, l'acqua \u00e8 freschissima e verde, dei ragazzi si arrampicano sulle rocce e fanno tuffi spericolati e spettacolari, io mi diverto a nuotare contro la corrente della cascata, poi mi piazzo in relax su uno spuntone di roccia a pelo acqua e mi godo la meraviglia della natura. Mio marito invece si limita a riposarsi :)\n\n\n\nhttps://imgur.com/a/HYQit\n\n\n\nCi rifocilliamo in riva al laghetto con gli spuntini che ci eravamo portati, poi iniziamo la risalita che ovviamente sar\u00e0 lentissima per via di mio marito, che per\u00f2 stranamente non mi manda neanche un accidente, pur parendo sull'orlo di un infarto. Quando arriviamo in cima, credo che veda, in estasi, l'Eden sulla terra :)\n\n\n\nMentre torniamo in auto a Trinidad, vediamo all'ombra di un albero un anziano guajiro che vende la sua frutta alle auto di passaggio. Ci fermiamo e comperiamo di tutto, banane, bananito, guava, manghi, una specie di uva. Poi gli regaliamo gli scarponcini da trekking scollati, certi che lui sapr\u00e0 sicuramente trovare uno zapatero che glieli metter\u00e0 a posto. Gli chiediamo se ha moglie e alla risposta positiva gli regalo anche un po' di abiti da donna. Lui ha gli occhi che luccicano di lacrime, ci riempie di altra frutta in regalo e ci regala anche del cocco grattugiato zuccherato compattato, una squisitezza. \n\n\n\nArrivati a casa, mentre mio marito compra i suoi sigari dal tizio chiamato da Carlos, io mi faccio una scorpacciata di frutta di bont\u00e0 indicibile in camera\n\n\n\nhttps://imgur.com/a/3OIYZ\n\n\n\nVerso sera, usciamo per cena e la bellezza di Trinidad \u00e8 immensa nella luce che scende. \n\n\n\nPassando davanti alla scalinata di Plaza Major, notiamo che stanno mettendo delle transenne. Che faranno? Ci ripromettiamo di tornare dopo, tanto vogliamo goderci un drink l\u00ec.\n\n\n\nDavanti alla Taberna della sera precedente incontriamo, di nuovo appostata, la signora a cui avevo regalato roba, la quale si offre di accompagnarci in un ristorante verso la parte vecchia della citt\u00e0. Ovviamente ha i suoi interessi, ma la scelta sar\u00e0 azzeccata, perch\u00e9 mangeremo su una terrazza dalla quale la vista di Trinidad al tramonto \u00e8 spettacolare (seconda e terza foto). Ceniamo guardando la chiesa che si illumina, mentre un gruppetto suona la Guantanamera. \n\n\n\nhttps://imgur.com/a/NOF1w\n\n\n\nTornati alla Plaza Major, scopriamo l'arcano: alla sera, la scalinata viene transennata e un tizio fa pagare l'ingresso per andare a sedercisi! Due cuc a testa! Che delusione, Trinidad \u00e8 bellissima, ma la trovo troppo venduta al turismo. Che poi, per carit\u00e0, \u00e8 sacrosanto che sfruttino le loro bellezze, solo che questa specie di Ibiza cubana non fa per me. La scalinata \u00e8 ricoperta di turisti col naso incollato allo smartphone, che hanno pagato diligentemente i loro due cuc per entrare nel luogo della movida. No, decido che trovo assurdo eleggere Trinidad a luogo in cui assaporare la vera Cuba.\nModificato: 11 febbraio 2018, 19:52 ", "date": "11 feb 2018, 19:47", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o20-El_cuaderno_rojo_de_Cuba-Diari_di_viaggio.html"}
{"text": "\n\n\n\nMammamia, che foto meravigliose nei colori!\n\nBravissima!!!\n", "date": "11 feb 2018, 20:35", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o20-El_cuaderno_rojo_de_Cuba-Diari_di_viaggio.html"}
{"text": "\n\n\n\nRipartiamo...destinazione Camaguey, tappa solo di sosta per una notte. \n\n\n\nAttraversiamo la Valle de Los Ingenios, verde e ricca di coltivazioni. la strada, rispetto all'autopista fino a Trinidad, si \u00e8 ristretta, ma continua ad essere agevole. \n\n\n\nhttps://imgur.com/a/oUzXC\n\n\n\nViaggiamo tranquilli, osservando e facendo qualche sosta. Ci piace fermarci a bere il caff\u00e8 nei chioschetti lungo la strada. Attraversiamo paesini assolati.\n\n\n\nhttps://imgur.com/a/UNnyl\n\n\n\nPrima tappa: visita di Sancti Spiritus, che \u00e8 molto bella. Linda, tranquilla, colorata, la gireremo per bene e faremo un po' di acquisti in un mercato locale, mi compro un caschetto da motociclista, da tenere come souvenir, son troppo carini anche se inutili per la sicurezza!\n\n\n\n\n\nhttps://imgur.com/a/YIcTY\n\n\n\nhttps://imgur.com/a/Gopwb\n\n\n\nFidel \u00e8 ovunque. Ci saluta lasciando la provincia di Sancti Spiritus e ci risaluta pochi minuti dopo entrando in quella di Ciego de Avila!\n\n\n\nhttps://imgur.com/a/zS0m5\n\n\n\nNoto che invece Che Guevara \u00e8 molto, molto meno presente. Non parliamo di Camilo Cienfuegos, ne parler\u00f2 pi\u00f9 avanti comunque.\n\n\n\nNdl pomeriggio arriviamo in un'assolatissima Camaguey, dopo aver incontrato un temporalone tropicale durato per\u00f2 davvero poco. A Camaguey dedico un post a parte, per raccontare la nostra \"avventura\" l\u00ec!\n", "date": "12 feb 2018, 19:21", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o20-El_cuaderno_rojo_de_Cuba-Diari_di_viaggio.html"}
{"text": "\n\n\n\nCamaguey, ovvero \"Jinetero yo te quiero\" :-)\n\n\n\nPrima del viaggio, avevo letto che Camaguey \u00e8 la citt\u00e0 cubana con la maggior parte di truffatori e microcriminalit\u00e0. Lo toccheremo con mano! Per la prima volta da quando siamo a Cuba, incontriamo un paio di jineteros che cercano di truffarci.\n\n\n\nEntrando a Camaguey, che \u00e8 un vero e proprio labirinto, costruito cos\u00ec appositamente per disorientare i corsari che nei secoli passati razziavano le citt\u00e0 dell'allora Isla Fernandina, un ragazzo in bicicletta si accosta e ci chiede dove dobbiamo andare, offrendosi di farci strada nel labirinto. Ovviamente la prima cosa che penso \u00e8 che voglia una mancia, e quindi non \u00e8 un problema, la diamo volentieri nel caso.\n\n\n\nQuando per\u00f2 finalmente arriviamo alla casa, intuisco la truffa. Come mai? Perch\u00e9 per fortuna era spiegata in rosso su TUTTI i voucher che B&Binvinales ci aveva dato per le casas.\n\n\n\nFunziona cos\u00ec: un truffatore si fa trovare davanti alla casa e finge di esserne il padrone, e ti comunica che sfortunatamente hanno avuto un problema, un guasto, un malanno, qualsiasi cosa, ma niente paura, ti porta in un'altra casa ancora pi\u00f9 bella. Ovviamente nulla di questo \u00e8 vero, e il voucher avvisa che bisogna ASSOLUTAMENTE entrare nella casa e chiedere al proprietario il nostro nome. Solo il proprietario infatti ha la prenotazione e quindi sapere il nome dell'ospite \u00e8 la prova che \u00e8 proprio lui. \n\n\n\nQuesti due per\u00f2 dovevano essere ancora pi\u00f9 scaltri, perch\u00e9 il complice, evidentemente chiamato al telefono dal ns amico in bicicletta, si fa vedere USCIRE dalla casa, Si dirige verso di noi alzando le mani e inizia la recita della casa improvvisamente non disponibile. Ma la cosa mi puzza, per cui dico a mio marito di andare dentro con il voucher e io resto a controllare la macchina. \n\n\n\nDopo dieci minuti infatti mio marito esce con il proprietario, era andata esattamente cos\u00ec, stavano tentando di truffarci, evidentemente il tizio era entrato nella casa con una scusa per uscirne davanti a noi, diabolico...ma non sono riusciti a fregarci! \n\n\n\nCuba - Yuma si avvia verso il pareggio! ;)\n\n\n\nIl bello \u00e8 che il proprietario nemmeno si arrabbia con i due, evidentemente \u00e8 abituato. Il bello bis \u00e8 che l'amico ciclista vuole la mancia lo stesso perch\u00e9 ha fatto tanta fatica sotto il sole a accompagnarci fin l\u00ec! Gli allungo un cuc perch\u00e9 la pianti di rompermi le scatole e lui di rimando mi dice che ne vuole almeno 5, ha fatto fatichissima con quel caldo, fa una scena da teatro! Ovviamente non glieli d\u00f2.\n\n\n\nIl proprietario di Casa Marlene ci fa togliere TUTTO dall'auto anche se la metteremo in un cortile custodito. Ma proprio TUTTO, anche le cose pi\u00f9 assurde. Bottigliette d'acqua mezze usate, la cartina stradale, fogli, sacchetti di plastica semiaperti con dentro nulla di che. Pure dal bagagliaio chiuso ci fanno togliere tutte le cianfrusaglie. In nessun altro posto ci era stato chiesto, e non ci verr\u00e0 pi\u00f9 chiesto, quindi mi convinco che la fama di Camaguey \u00e8 evidentemente meritata. \n\n\n\nAnche per questo, ne ho poche foto. Ci passa un po' la voglia di girarla, facciamo un giretto prima di cena e uno dopo cena, ma porter\u00f2 solo il cell e lo tirer\u00f2 fuori il meno possibile. Le stradine, la sera, sono molto buie.\n\n\n\nhttps://imgur.com/a/jMAar\n\n\n\nIn compenso, la famiglia \u00e8 carinissima. Fino ad ora, sono i primi host che hanno un profilo un po' pi\u00f9 basso degli altri, i quali avevano tutti computer e altro. Anche la camera \u00e8 pi\u00f9 semplice,e semplici sono loro, che ci accolgono con una enorme macedonia di frutta e grandi sorrisi. Il nonno sonnecchia sulla sedia a dondolo nel cortile interno in cui ci sono banani e altre piante rigogliose, ci mostrano orgogliosi i loro colombi addomesticati. La loro bambina di 4 anni dal nome un po' strano che non ricordo bene, forse Delicis, \u00e8 dolcissima. Ama danzare, e davanti a noi fa un balletto e culmina con un inchino.\n\n\n\nE' asmatica, come il Che. Tossisce sempre e per la mamma \u00e8 un grande cruccio. \n\n\n\nMi mostra orgogliosa i suoi \"averi\": uno zainetto che le hanno regalato due canadesi l\u00ec presenti, due vecchie simil barbie da poco prezzo senza vestiti e un sacchetto di pennarelli e matite colorate sparsi, qualcuno pi\u00f9 funzionante qualcuno meno. \n\n\n\nIo ho portato qualche Barbie delle mie figlie, non ho intenzione di regalarle ai bambini degli host perch\u00e9 ho visto che non gli manca nulla, ma Delicis ha queste bambole nude, cos\u00ec vado in camera, tolgo dai sacchetti che avevo preparato due abitini (avevo preparato dei sacchetti con dentro a ciascuno una Barbie vestita di tutto punto e un cambio di abiti ) e glieli porto. Lei s'illumina d'immenso e da quel momento, per tutto il tempo che stiamo nella casa, diventa la mia ombra e continua a mostrarmi le bambole e poi, con un piccolo broncio e un sospiro, mi ripete continuamente che non hanno le scarpe. Le \"zapatos\" diventeranno un tormentone, mi spiace non avergliene potute dare!\n\n\n\nQuindi: se per caso qualcuno che mi legge ha in programma di andare a Camaguey, me lo dica per favore che sarei ben lieta di mandare delle scarpette di Barbie a Delicis, o come si chiamava!:-)\n\n\n\nFine di una tappa particolare, per molti versi. Domani si entra finalmente nell'Oriente di Cuba, che sar\u00e0 poi la parte che mi piacer\u00e0 di pi\u00f9.\n", "date": "12 feb 2018, 19:57", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o20-El_cuaderno_rojo_de_Cuba-Diari_di_viaggio.html"}
{"text": "\n\n\n\nAspetto la prossima puntata con curiosit\u00e0\n", "date": "12 feb 2018, 21:02", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o20-El_cuaderno_rojo_de_Cuba-Diari_di_viaggio.html"}
{"text": "\n\n\n\nBuonasera!! \n\n\n\nDopo tanta pigrizia, mi sono decisa: un anno e rotti dopo il diario West USA 2016, racconto Cuba 2017: i due opposti proprio, eh? :) \n\n\n\nEra un viaggio che avevo rimandato fin dal 1997, quando avevo dirottato dalla mia idea di visitare Cuba a visitare la Costarica. \n\n\n\nPer prima cosa voglio ringraziare gli EL e i semplici utenti che sul forum Cuba e altrove mi hanno dato un sacco di dritte utilissime. Ma tante! \n\n\n\nLo scopo primario per me \u00e8 informare, e ho visto che i diari di viaggio su Cuba sono abbastanza pochi e anche datati (mitico \u00e8 e resta quello di Tio Nash!) nonostante la meta sia molto gettonata. Quindi spero di essere utile a tanti. Poi, \u00e8 noto, ognuno pensa con la sua testa, per cui alcune mie scelte ad altri parranno stupide, \u00e8 normale e ovvio. Comunque, sono qui, pronta a rispondere a ogni curiosit\u00e0 o domanda!\n\n\n\nApro il quadernetto rosso che avevo comprato per appuntarmi qualsiasi cosa fosse stata utile per il viaggio, e che mi sono portata dietro per tutto il tempo, segnandomi cose che ora non ricorderei affatto. \n\n\n\nPartecipanti: io e mio marito, stavolta le adolescenti sono rimaste a casa. \n\n\n\nPeriodo: dal 5 al 27 agosto 2017. \n\n\n\nVolo Air France in comodissima classe Premium Economy trovata a un prezzo eccezionale grazie proprio al forum Cuba e a un commento di una persona che annunciava incredula di aver trovato un volo AF dal 25 luglio al 10 agosto circa al prezzo incredibile di circa 400 euro e chiedeva se fosse una sola o se dovesse prenotare al volo. Ovviamente: prenota al volo! \n\n\n\nIo non potevo certo partire il 25 luglio, ma nelle settimane centrali di agosto, ma comunque spinta dalla curiosit\u00e0 sono andata a vedere il sito AF. Ovviamente per i miei periodi non c'era nulla del genere, ma c'era questa incredibile offerta in Premium Economy a un prezzo che mi andava bene. Tempo di consultare mio marito e dopo un'ora il volo era nostro! :)\n\n\n\nQuesto accadeva a febbraio. Subito dopo mi sono buttata nella ricerca dell'auto a noleggio. Rassicurata da Mirella e da Ricciola sul fatto che non saremmo andati sicuramente a schiantarci come sembrava a leggere alcuni consigli, e avvisata del fatto che le auto erano poche e care, dopo un attento studio di tutti i siti di prenotazione ho deciso di puntare sul sicuro e ho prenotato una economica con cambio automatico (consigliato a Cuba) direttamente in Italia, e prenotando cos\u00ec presto ho avuto ai primi di marzo la conferma da Cuba che l'auto per noi c'era, confermata 100%. \n\n\n\nPoi sono passata all'itinerario e alla scelta delle casas particulares, con mio sommo divertimento negli uggiosi weekend invernali.\n\n\n\nFare e disfare, come per la California, il divertimento primo di ogni programmazione :)\n\n\n\nAlla fine, ecco l'itinerario. Dopo lunghe indecisioni, per mancanza di tempo, ho sacrificato Baracoa per Vinales. O un estremo o l'altro, la scelta ci voleva!\n\n\n\nArrivo all'Avana il 5 sera e pernottamento a Bojeros, vicino all'aeroporto, giusto per andare a prendere l'auto la mattina dopo alle 9.\n\n\n\nDue notti a Vinales (per la natura)\n\n\n\nDue notti a Playa Giron (per lo snorkeling)\n\n\n\nDue notti a Trinidad (per l'architettura e il trekking)\n\n\n\nUna notte a Camaguey (per spezzare il viaggio e vederla un po')\n\n\n\nDue notti a Bayamo (per la Comandancia de La Plata)\n\n\n\nDue notti a Santiago (per assaporare l'Oriente)\n\n\n\nDue notti a Guardalavaca (per il mare)\n\n\n\nDue notti a Moron (per Cayo Guillermo)\n\n\n\nDue notti a Remedios (per Cayo Santa Maria)\n\n\n\nUna notte a Santa Clara (per il Che, di cui so vota morte e miracoli)\n\n\n\nDue notti all'Avana (con partenza per l'Italia alla sera) per tutto :)\n\n\n\ninsomma, come per il West USA, tranne qualche tappa di una notte per motivi logistici, quasi tutte tappe di due notti per avere sempre un giorno intero in un luogo oltre a qualche ora i giorni degli spostamenti. A noi piace cos\u00ec ;)\n\n\n\nEd ecco il quaderno rosso con cui chiudevo l'avventura americana. Iniziamo questa!\n\n\n\nhttps://imgur.com/a/CmTta\n\n\n\nA presto!\nModificato: 08 febbraio 2018, 19:48 ", "date": "8 feb 2018, 19:47", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o30-El_cuaderno_rojo_de_Cuba-Diari_di_viaggio.html"}
{"text": "\n\n\n\nSultana, diciamo che i tuoi viaggi non sono comuni per i percorsi e le avventure!\n\nNon proprio tutti i turisti vanno al Salto del Caburn\u00ec e sicuramente le avventure di tuo marito sono da comica, a cominciare dalle scarpe...\n\nLa truffa di Camaguey poi, da vera sceneggiata di Merola e poi vogliono anche la mancia, il massimo!! Non manca certo la fantasia ai cubani!\n\nAspetto il seguito!\n", "date": "13 feb 2018, 08:54", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o30-El_cuaderno_rojo_de_Cuba-Diari_di_viaggio.html"}
{"text": "\n\n\n\nAh Ricciola, perch\u00e9 non hai ancora letto la \"puntata\" di Guardalavaca....assolutamente degna di un cinepanettone...e vogliamo parlare della casa di matti in cui siamo andati all'Avana? Un film. Dovr\u00f2 assolutamente dare il meglio di me, quando racconter\u00f2 queste parti! A dopo! ;)\n", "date": "13 feb 2018, 17:11", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o30-El_cuaderno_rojo_de_Cuba-Diari_di_viaggio.html"}
{"text": "\n\n\n\nBuonasera sultana ho sempre sognato di vedere Cuba cmq ti chiedo un favore mi puoi linkare il tuo diario di viaggio negli Usa costa ovest mi serve ispirazione perch\u00e9 al momento sono molto confusa.Non riesco pi\u00f9 a trovarlo.Grazie mille nel diario!\n", "date": "13 feb 2018, 18:40", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o30-El_cuaderno_rojo_de_Cuba-Diari_di_viaggio.html"}
{"text": "\n\n\n\nCiao Alessia, nessun problema. Te lo linko nel post che ho visto che hai fatto nel forum California, lo trovi l\u00ec.\n", "date": "13 feb 2018, 18:46", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o30-El_cuaderno_rojo_de_Cuba-Diari_di_viaggio.html"}
{"text": "\n\n\n\nIntanto noi ripartiamo, ormai siamo alle porte dell'Oriente!\n\n\n\nDopo Camaguey, iniziano a vedersi molti pi\u00f9 proclami \"popolari\" , tipo scritte sui muri, case, cartelloni \"fai da te\", non solo quelli ufficiali. \n\n\n\nErnesto Che Guevara torreggia da una cisterna sul tetto di una casa a Sibanic\u00f9, dove ci fermiamo per il primo caff\u00e8. \n\nhttps://imgur.com/a/Qrxoj\n\n\n\nSul muro di una scuola elementare vedr\u00f2 addirittura che \u00e8 intitolata a Roberto \"Coco\" Peredo, guerrigliero boliviano che combatt\u00e8 con il Che...ma in Bolivia appunto.\n\n\n\nCi fermiamo a pranzare in un paladar a Victoria De Las Tunas. Che \u00e8 una citt\u00e0 molto colorata e molto rivoluzionaria, a giudicare dai tanti proclami ovunque. \n\n\n\nhttps://imgur.com/a/GgaPh\n\n\n\nIl ristorante \u00e8 turistico, e espone delle cartoline. Ne vedo una con il fantastico sorriso di Che Guevara e la compro. Ne vedo anche una, molto emblematica, con Camilo dietro Fidel. Compro anche quella.\n\n\n\nhttps://imgur.com/a/CLYj7\n\n\n\nDopo Las Tunas, entriamo nella provincia di Granma, cos\u00ec chiamata dallo yacht che vi sbarc\u00f2 con sopra Fidel, Raul, il Che, Camilo e altri 78 uomini nel 1956. Scopriremo ben presto che questa provincia \u00e8 la culla di tutte le rivoluzioni cubane, e ne \u00e8 molto fiera. \n\n\n\nhttps://imgur.com/a/hsXTX\n\n\n\nE' presto, allora decidiamo di allungare la strada, mai contenti :) Prendiamo una deviazione che va verso Manzanillo, e finiremo, tra gli immensi campi da zucchero che ormai si perdono a vista d'occhio, all'Azucarera Grito de Yara, dove Carlos Manuel De Cespedes inizi\u00f2 la guerra dei 10 anni nel 1868. \n\n\n\nhttps://imgur.com/a/yQvKP\n\nSar\u00f2 troppo fantasiosa, ma ormai sembra che il Che guidi ogni nostro passo, e vedrete perch\u00e9 mi faccio suggestionare :)\n\n\n\nNel pomeriggio, arriviamo a Bayamo e cerchiamo la nostra casa particular. \n\n\n\nSorpresa: sul muro accanto alla porta c'\u00e8 una targa. In quella casa era nato uno degli assalitori della Moncada nonch\u00e9 degli 82 rivoluzionari che fecero la traversata sul Granma!\n\n\n\nhttps://imgur.com/a/UKw0u\n\n\n\nLa proprietaria \u00e8 molto simpatica. Ci racconta che sua figlia \u00e8 un medico e \u00e8 in Bolivia. Dopo la bimba asmatica, il compagno di traversata e il medico in Bolivia, ci manca solo pi\u00f9 di incontrare il fantasma di Ernesto! :-)\n\n\n\nScherzi a parte, ci buttiamo subito a fare un giro per Bayamo, che pur non avendo nulla di particolare, ci piace per la sua semplicit\u00e0 e quotidianit\u00e0 cubana. C'\u00e8 un'atmosfera rilassata, che ci voleva proprio dopo Camaguey. \n\nBayamo \u00e8 veramente la culla della Revolucion, qui inizi\u00f2 l'insurrezione per l'indipendenza di Cuba, con l'incendio della citt\u00e0 da parte degli stessi abitanti perch\u00e9 non finisse in mano agli spagnoli. L'inno nazionale di Cuba \u00e8 \"La bayamesa\", infatti. \n\n\n\nGiriamo per il \"boulevard\" pedonale, finiamo sulla piazza Carlos Manuel De Cespedes, altrimenti detta della Revolucion. E' la citt\u00e0 in cui pi\u00f9 godiamo la quotidianit\u00e0 cubana. \n\n\n\nhttps://imgur.com/a/K93MA\n\n\n\nEntriamo nei negozi...\n\n\n\nhttps://imgur.com/a/HJHL0\n\n\n\nOsserviamo giovani splendidi ballare in una scuola di ballo che si affaccia sul bulevar pedonale...\n\n\n\nhttps://imgur.com/a/fNWQs\n\n\n\nAssaggiamo l'aijaco bayames, una zuppa veramente buona (la nostra host quel giorno non sta molto bene, ci promette che la sera dopo cuciner\u00e0 per noi)\n\n\n\n\n\nhttps://imgur.com/a/3bL4x\n\n\n\nE poi ci godiamo un mojito e la sera tiepida sulla piazza, tra i cubani rilassati, mentre un maxischermo sulla piazza trasmette all'infinito vita, morte e miracoli di Fidel, \u00e8 surreale veramente, ma non andrei pi\u00f9 via! :)\n\n\n\nhttps://imgur.com/a/Qivcy\n\n\n\nPoi per\u00f2 bisogna rientrare, domani giornata impegnativa, l'escursione che pi\u00f9 desideravo, alla Comandancia de La Plata.\n", "date": "13 feb 2018, 20:01", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o30-El_cuaderno_rojo_de_Cuba-Diari_di_viaggio.html"}
{"text": "\n\n\n\nSempre tutto coinvolgente Sultana, per\u00f2 in mezzo alla Revolucion, davanti alla foto del Che, vedo un bel piatto di camarones...:))\n", "date": "14 feb 2018, 08:05", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o30-El_cuaderno_rojo_de_Cuba-Diari_di_viaggio.html"}
{"text": "\n\n\n\nEh Ricciola, se pensi solo a nutrire l'anima, lo stomaco si offende, ho pensato di non dimenticarmi di lui, poverino! ;)\n", "date": "14 feb 2018, 08:32", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o30-El_cuaderno_rojo_de_Cuba-Diari_di_viaggio.html"}
{"text": "\n\n\n\nPiacevole svegliarsi la mattina ed iniziarla con una buona lettura!\n\nAttendo l\u2019Oriente che hai in serbo per noi...\n", "date": "14 feb 2018, 08:59", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o30-El_cuaderno_rojo_de_Cuba-Diari_di_viaggio.html"}
{"text": "\n\n\n\nciao ho letto con interesse il tuo diario, ma non ho capito da dove hai prenotato l'auto, puoi aiutarmi per favore?\n\ngrazie mille\n", "date": "14 feb 2018, 10:12", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o30-El_cuaderno_rojo_de_Cuba-Diari_di_viaggio.html"}
{"text": "\n\n\n\nCiao Silvia, certamente! \n\n\n\nHo noleggiato l'auto presso Cubapoint, se guardi bene addietro lo spiegavo. Sul loro sito ci sono tutte le tariffe, quelle dell'agenzia Viacar sono le meno costose (quindi finiscono prima!) . Se vuoi tagliare la testa al toro fagli una mail e chiedigli il tipo di auto che ti interessa. Oppure telefona, sono molto disponibili. Ti conviene pensarci per tempo, come ho spiegato pi\u00f9 indietro le auto si esauriscono in fretta, specie le economiche.\n", "date": "14 feb 2018, 12:39", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o30-El_cuaderno_rojo_de_Cuba-Diari_di_viaggio.html"}
{"text": "\n\n\n\nBuonasera!! \n\n\n\nDopo tanta pigrizia, mi sono decisa: un anno e rotti dopo il diario West USA 2016, racconto Cuba 2017: i due opposti proprio, eh? :) \n\n\n\nEra un viaggio che avevo rimandato fin dal 1997, quando avevo dirottato dalla mia idea di visitare Cuba a visitare la Costarica. \n\n\n\nPer prima cosa voglio ringraziare gli EL e i semplici utenti che sul forum Cuba e altrove mi hanno dato un sacco di dritte utilissime. Ma tante! \n\n\n\nLo scopo primario per me \u00e8 informare, e ho visto che i diari di viaggio su Cuba sono abbastanza pochi e anche datati (mitico \u00e8 e resta quello di Tio Nash!) nonostante la meta sia molto gettonata. Quindi spero di essere utile a tanti. Poi, \u00e8 noto, ognuno pensa con la sua testa, per cui alcune mie scelte ad altri parranno stupide, \u00e8 normale e ovvio. Comunque, sono qui, pronta a rispondere a ogni curiosit\u00e0 o domanda!\n\n\n\nApro il quadernetto rosso che avevo comprato per appuntarmi qualsiasi cosa fosse stata utile per il viaggio, e che mi sono portata dietro per tutto il tempo, segnandomi cose che ora non ricorderei affatto. \n\n\n\nPartecipanti: io e mio marito, stavolta le adolescenti sono rimaste a casa. \n\n\n\nPeriodo: dal 5 al 27 agosto 2017. \n\n\n\nVolo Air France in comodissima classe Premium Economy trovata a un prezzo eccezionale grazie proprio al forum Cuba e a un commento di una persona che annunciava incredula di aver trovato un volo AF dal 25 luglio al 10 agosto circa al prezzo incredibile di circa 400 euro e chiedeva se fosse una sola o se dovesse prenotare al volo. Ovviamente: prenota al volo! \n\n\n\nIo non potevo certo partire il 25 luglio, ma nelle settimane centrali di agosto, ma comunque spinta dalla curiosit\u00e0 sono andata a vedere il sito AF. Ovviamente per i miei periodi non c'era nulla del genere, ma c'era questa incredibile offerta in Premium Economy a un prezzo che mi andava bene. Tempo di consultare mio marito e dopo un'ora il volo era nostro! :)\n\n\n\nQuesto accadeva a febbraio. Subito dopo mi sono buttata nella ricerca dell'auto a noleggio. Rassicurata da Mirella e da Ricciola sul fatto che non saremmo andati sicuramente a schiantarci come sembrava a leggere alcuni consigli, e avvisata del fatto che le auto erano poche e care, dopo un attento studio di tutti i siti di prenotazione ho deciso di puntare sul sicuro e ho prenotato una economica con cambio automatico (consigliato a Cuba) direttamente in Italia, e prenotando cos\u00ec presto ho avuto ai primi di marzo la conferma da Cuba che l'auto per noi c'era, confermata 100%. \n\n\n\nPoi sono passata all'itinerario e alla scelta delle casas particulares, con mio sommo divertimento negli uggiosi weekend invernali.\n\n\n\nFare e disfare, come per la California, il divertimento primo di ogni programmazione :)\n\n\n\nAlla fine, ecco l'itinerario. Dopo lunghe indecisioni, per mancanza di tempo, ho sacrificato Baracoa per Vinales. O un estremo o l'altro, la scelta ci voleva!\n\n\n\nArrivo all'Avana il 5 sera e pernottamento a Bojeros, vicino all'aeroporto, giusto per andare a prendere l'auto la mattina dopo alle 9.\n\n\n\nDue notti a Vinales (per la natura)\n\n\n\nDue notti a Playa Giron (per lo snorkeling)\n\n\n\nDue notti a Trinidad (per l'architettura e il trekking)\n\n\n\nUna notte a Camaguey (per spezzare il viaggio e vederla un po')\n\n\n\nDue notti a Bayamo (per la Comandancia de La Plata)\n\n\n\nDue notti a Santiago (per assaporare l'Oriente)\n\n\n\nDue notti a Guardalavaca (per il mare)\n\n\n\nDue notti a Moron (per Cayo Guillermo)\n\n\n\nDue notti a Remedios (per Cayo Santa Maria)\n\n\n\nUna notte a Santa Clara (per il Che, di cui so vota morte e miracoli)\n\n\n\nDue notti all'Avana (con partenza per l'Italia alla sera) per tutto :)\n\n\n\ninsomma, come per il West USA, tranne qualche tappa di una notte per motivi logistici, quasi tutte tappe di due notti per avere sempre un giorno intero in un luogo oltre a qualche ora i giorni degli spostamenti. A noi piace cos\u00ec ;)\n\n\n\nEd ecco il quaderno rosso con cui chiudevo l'avventura americana. Iniziamo questa!\n\n\n\nhttps://imgur.com/a/CmTta\n\n\n\nA presto!\nModificato: 08 febbraio 2018, 19:48 ", "date": "8 feb 2018, 19:47", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o40-El_cuaderno_rojo_de_Cuba-Diari_di_viaggio.html"}
{"text": "\n\n\n\ngrazie per la risposta\n\nma ho dato un'occhiata.. sono scioccota.. per una vettura economica 65 euro al giorno piu' 15cuc di assicurazione al giorno e un'altra spesa.. piu' assicurazione???ho girato tanto, mai trovato dei prezzi cosi'\n\nscusa se approfitto della tua esperienza\n", "date": "14 feb 2018, 13:25", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o40-El_cuaderno_rojo_de_Cuba-Diari_di_viaggio.html"}
{"text": "\n\n\n\nCiao Silvia, prego :)\n\n\n\nPurtroppo Cuba per il noleggio auto \u00e8 cos\u00ec, ci sono poche macchine e costano tantissimo.\n\n\n\nLe alternative sono: l'auto con autista, non risparmi di sicuro ma viaggi sicuramente pi\u00f9 comoda.\n\n\n\nI taxi collettivi e i mezzi pubblici, risparmi molto ma perdi del tempo e non ti fermi dove vuoi.\n\n\n\nE' un po' questione di scelte, se non di budget. \n\n\n\nSe ti pu\u00f2 consolare (poco, lo so :-))) ) l'assicurazione \u00e8 10 cuc al giorno, non 15, fidati, \u00e8 scesa, i siti non lo riportano ma poi in loco paghi cos\u00ec; l'altra spesa di cui parli penso intendi la cauzione, te la rendono, se non sfasci la macchina ovviamente, come tutti gli autonoleggi.\n\n\n\nAltre spese non mi pare ci siano.\n", "date": "14 feb 2018, 15:16", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o40-El_cuaderno_rojo_de_Cuba-Diari_di_viaggio.html"}
{"text": "\n\n\n\ngrazie mille\n\nintanto mi sto rivolgendo ad un'agenzia specializzata di cuba per aavere piu' sicurezza\n\ngrazie ancora\n", "date": "14 feb 2018, 15:35", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o40-El_cuaderno_rojo_de_Cuba-Diari_di_viaggio.html"}
{"text": "\n\n\n\nFigurati Silvia, di nulla! Magari se poi hai voglia, scrivi nel tuo post nel forum Cuba cosa ti propongono, pu\u00f2 essere utile a tutti. Se hai bisogno sono qui! \n\n\n\nIntanto io proseguo :)\n\n\n\nIl giorno dell'arrivo a Bayamo, la nostra host, gentilissima, a cui chiediamo per andare alla Comandancia de La Plata, ci spiega tutto per filo e per segno. Ci sediamo al tavolo con lei, tira fuori un sacco di carte, ci mostra la strada e ci fa persino una mappa a mano per un incrocio che \u00e8 consigliato prendere! \n\n\n\nDevo fare una precisazione, per puntualizzare quanto \u00e8 carina. Quando ci dice che l'ultima escursione (la visita con guida \u00e8 obbligatoria, non si pu\u00f2 andare da soli) parte alle 9 della mattina da Santo Domingo, che \u00e8 a 70 km da Bayamo sulla Sierra Maestra, e ovviamente bisogna arrivare un po' prima, registrarsi, pagare, le chiediamo se non \u00e8 meglio che prendiamo un taxi, per evitare il rischio di non arrivare in tempo, non conoscendo la strada, o per eventuali contrattempi e imprevisti. Lei, che se avessimo fatto chiamare il taxi da lei, avrebbe avuto la percentuale, ci dice assolutamente di non farlo, che risparmiamo solo 60 CUC andando con la nostra macchina senza problemi. E appunto si mette al tavolo con noi e ci spiega tutto dall'A alla Z. \n\n\n\nQuindi, verso le 7 partiamo, su sua indicazione. Il luogo dove partono le escursioni \u00e8 l'Hotel Villa Santo Domingo. Da l\u00ec, si sale fino a Alto De Naranjo, con un dislivello notevole: 750 metri in 5 chilometri, fattibile solo con una macchina 4x4 assieme alla guida. O a piedi, Ovviamente mio marito neanche ci pensa, poi neanche io, ci sono 30 gradi al mattino! :-)\n\n\n\nLungo la strada osserviamo, come al solito. La prima parte \u00e8 una distesa unica di campi di canna da zucchero o frutteti, incontriamo solo contadini sulla strada che a tratti \u00e8 costellata da ceppi che ricordano i martiri delle varie rivoluzioni cubane. Dalla prima a quella di Fidel:\n\n\n\nhttps://imgur.com/a/b8J0e\n\n\n\n\n\nDopo un bel po', la strada inizia a salire e serpeggiare. Siamo nella Sierra Maestra, I paesaggi sono straordinari. Ci riserviamo di osservare meglio al ritorno, ora occorre affrettarsi un po'. A Santo Domingo, ci registriamo presso l'agenzia che \u00e8 nella reception dell'hotel e ci resta ancora un po' di tempo. Pensavo che fossimo soli, perch\u00e9 non c'\u00e8 nessuno, ma quando \u00e8 ora di partire, veniamo raggiunti da alcune persone che soggiornavano nell'hotel e formiamo un gruppetto, siamo una decina, una piccola armata brancaleone: una ragazza forse tedesca fa l'escursione con un microabito a fiori e le ballerine di tela, un ragazzo italiano con la polo firmata e le INFRADITO! :O \n\nE poi c'\u00e8 mio marito! :-))) \n\n\n\nComunque, saliamo a Alto Del Naranjo e da l\u00ec il panorama spazia sulla Sierra. L\u00ec inizia il sentiero.\n\n\n\nhttps://imgur.com/a/Qnacz\n\n\n\n\u00a0La guida racconta. La Comandancia De la Plata era il quartier generale di Fidel, cos\u00ec ben nascosto nella foresta che l'esercito di Batista non lo trov\u00f2 MAI, in anni di ricerche. Ben presto capiremo come mai! \n\n\n\nChe Guevara con il suo campo invece era a mezz'ora da l\u00ec, a El Hombrito, Questo campo invece venne trovato e distrutto.\n\n\n\nIniziamo la marcia. Tre km che in pianura sarebbero nulla, ma che su questi sentieri, simili a quelli del Salto del Caburn\u00ec ma per fortuna meno ripidi, sono lunghi. Perch\u00e9 non sono ripidi, no, ma sono cos\u00ec:\n\n\n\nhttps://imgur.com/a/4gVYx\n\n\n\nAdesso provate a immaginare la follia di farli in ballerine e infradito! Comunque, i due ragazzi sono giovani, per cui riescono lo stesso a battere in velocit\u00e0 mio marito.... ;) \n\n\n\nLa guida ci mostra un bellissimo uccello su una pianta e ci mostra come i guerriglieri, ovviamente vestiti di verde, divenissero invisibili anche a pochi metri, acquattati nella foresta perch\u00e9 si coprivano la parte superiore del corpo con queste liane, ben pigiate sotto i berretti:\n\n\n\nhttps://imgur.com/a/NQtvI\n\n\n\nCi mostra su se stesso l'effetto mimetico, anche se non \u00e8 vestito di verde. E' straordinario!\n\n\n\nDopo un po', arriviamo a un piccolo insieme di case. E' il villaggio dove vivevano i campesinos che fornirono appoggio, aiuti e contatti col mondo a Fidel e ai suoi:\n\n\n\nhttps://imgur.com/a/SVhRC\n\n\n\nQui si entra nella foresta vera e propria, che \u00e8 immensa e fitta.\n\n\n\nhttps://imgur.com/a/249A8\n\n\n\nDopo una lunga marcia, ecco il primo avamposto della Comandancia: la capanna di guardia. \n\n\n\nhttps://imgur.com/a/vIsmA\n\n\n\nLa guida ci mostra un altro sentiero, che va in altra direzione, e ci spiega che l'ospedale da campo era pi\u00f9 in basso su quel sentiero, in modo che i feriti , portati l\u00ec e non pi\u00f9 su, non avessero in nessun modo la possibilit\u00e0 di sapere dove era il quartier generale di Fidel e quindi , se catturati, non avrebbero potuto dirlo nemmeno sotto le pi\u00f9 atroci torture. \n\n\n\nPer ora mi fermo qui, a pi\u00f9 tardi o a domani!\n", "date": "14 feb 2018, 19:19", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o40-El_cuaderno_rojo_de_Cuba-Diari_di_viaggio.html"}
{"text": "\n\n\n\nSultana, da brividi essere immersi in questo modo nella storia della rivoluzione cubana! Cosa \u00e8 stato starci dentro come hai fatto tu? Questo mi manca! Ci devo tornare (non con le infradito)!! Che emozioni hai provato? Le tue bellissime foto parlano di coraggio, di solitudine, di determinazione.\n", "date": "15 feb 2018, 10:15", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o40-El_cuaderno_rojo_de_Cuba-Diari_di_viaggio.html"}
{"text": "\n\n\n\nCosa \u00e8 stato? E' stato il giorno pi\u00f9 emozionante dell'intero viaggio. Solo ripercorrendo i passi dei guerriglieri, di quello sparuto gruppetto superstite che sal\u00ec da La Plata (che \u00e8 sul Mar dei Caraibi, \u00e8 l'altro versante del crinale rispetto a Santo Domingo, la Comandancia prende il nome da questo paese), si organizz\u00f2 in modo incredibile, crebbe fino a sconfiggere un intero esercito, ci si pu\u00f2 rendere conto appieno della grande impresa che hanno compiuto, al di l\u00e0 di ogni ideologia e credo personale. \n\n\n\nCoraggio, solitudine, determinazione. Aggiungici paura, fame, freddo e caldo, dolore, Tutte queste cose si sentivano, in ogni passo percorso in quei sentieri impervi che per noi erano spianati, per i guerriglieri erano solo foresta fitta, quella che ci circondava appena al di fuori dei sentieri. \n\n\n\nTi consiglio assolutamente di andarci!!\n\n\n\nNel prossimo post, si vedr\u00e0 meglio cosa intendo.\n", "date": "15 feb 2018, 19:19", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o40-El_cuaderno_rojo_de_Cuba-Diari_di_viaggio.html"}
{"text": "\n\n\n\nSuperata la capanna di guardia, si arriva a un pianoro, detto \"La Mesa\", dal quale la vista spazia sulla Sierra verso il mare. Ogni anno, nell'anniversario dello sbarco del Granma, Fidel arrivava alla Mesa in elicottero e commemorava lo sbarco. Cos\u00ec dice la guida.\n\n\n\nhttps://imgur.com/a/7x5EN\n\n\n\nLa prima cosa che vediamo \u00e8 una tomba. sotto un albero. In questo pianoro seppellivano i soldati morti nei combattimenti che si tennero sulla Sierra. La tomba non ha bisogno di fiori, \u00e8 carezzata dagli ibiscus che le fanno ombra. Comunque, questo soldato si \u00e8 guadagnato l'eternit\u00e0 in un luogo meraviglioso.\n\n\n\nhttps://imgur.com/a/J35HJ\n\n\n\nDopo la tomba, un edificio che era adibito a magazzino, in cui adesso \u00e8 allestito un piccolo museo, con vari cimeli e pannelli esplicativi delle varie battaglie, con la dislocazione dei campi di Fidel, del Che, di Camilo, i luoghi in cui si combatt\u00e8 e i nomi delle persone che combatterono. \n\n\n\nhttps://imgur.com/a/soWln\n\n\n\nDopo il magazzino, il sentiero che porta all'altura dove c'era la casa di Fidel. Sopra, si staglia l'altura dove era situata Radio Rebelde. Con mio sommo rammarico, non ci saliremo. E' tardi, il gruppetto \u00e8 stato lento, non ce la faremmo. \n\nhttps://imgur.com/a/qIKir\n\n\n\nBen presto il sentiero si fa di nuovo stretto e molto scosceso. Stiamo per arrivare alla casa di Fidel. Quando ci arriviamo, l'emozione \u00e8 immensa. La capanna conserva il letto, la libreria, la scrivania e la sedia costruiti con materiali di fortuna. C'\u00e8 anche un frigo a cherosene in cui conservavano le medicine. Il mio pensiero corre a come fosse stato possibile portare un frigo in un posto cos\u00ec impervio. Ma i ribelli avevano fatto molto di pi\u00f9!\n\n\n\nChiss\u00e0 com'era, passare mesi, anni, in questa foresta cos\u00ec fitta, che sembra entrare fin dentro la casa. \n\n\n\nCoraggio, solitudine, determinazione.\n\n\n\nLa casa era strutturata in modo da avere ben sette vie di fuga, nel caso l'esercito l'avesse trovata. Nell'ultima foto si percepisce bene l'imperviet\u00e0 del luogo. \n\n\n\nhttps://imgur.com/a/dqnSM\n\n\n\nSaliamo ancora, ci sono altre capanne. Sono difficili da individuare anche solo a pochi metri, come si vede bene nella prima foto....Sono la cucina, il refettorio, i locali di servizio...la veranda aperta sulla foresta fitta \u00e8 surreale. \n\n\n\nhttps://imgur.com/a/EMan2\n\n\n\nLa visita \u00e8 finita, altre due ore di marcia (durante la quale raccoglier\u00f2 da un albero dei lime, che mi accompagneranno lungo tutto il viaggio, ogni tanto me ne sprmo uno nell'acqua fresca) e siamo di nuovo ad Alto Del Naranjo, dove, mentre attendiamo le auto per tornare a Santo Domingo, depongo sul terreno un fiore alla memoria di coloro che fecero la Rivoluzione in quei luoghi.\n\n\n\n\n\nhttps://imgur.com/a/UgPmY\n", "date": "15 feb 2018, 20:00", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o40-El_cuaderno_rojo_de_Cuba-Diari_di_viaggio.html"}
{"text": "\n\n\n\nBrividi, soltanto brividi. Le parole verranno dopo.\n", "date": "15 feb 2018, 20:33", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o40-El_cuaderno_rojo_de_Cuba-Diari_di_viaggio.html"}
{"text": "\n\n\n\nLa zona che descrivi \u00e8 una tra le pi\u00f9 belle di Cuba. Affascinante come la storia che cela...\n", "date": "15 feb 2018, 23:12", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o40-El_cuaderno_rojo_de_Cuba-Diari_di_viaggio.html"}
{"text": "\n\n\n\nUn suggerimento: provare a leggere con davanti agli occhi le immagini dei guerriglieri nella Sierra (il web \u00e8 pieno). Fidel che legge. Il Che che fuma sorridendo. Camilo col suo cappello da cowboy. Eccetera.\n\n\n\nL'effetto \u00e8 straordinario!\n", "date": "16 feb 2018, 08:44", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o40-El_cuaderno_rojo_de_Cuba-Diari_di_viaggio.html"}
{"text": "\n\n\n\nBuonasera!! \n\n\n\nDopo tanta pigrizia, mi sono decisa: un anno e rotti dopo il diario West USA 2016, racconto Cuba 2017: i due opposti proprio, eh? :) \n\n\n\nEra un viaggio che avevo rimandato fin dal 1997, quando avevo dirottato dalla mia idea di visitare Cuba a visitare la Costarica. \n\n\n\nPer prima cosa voglio ringraziare gli EL e i semplici utenti che sul forum Cuba e altrove mi hanno dato un sacco di dritte utilissime. Ma tante! \n\n\n\nLo scopo primario per me \u00e8 informare, e ho visto che i diari di viaggio su Cuba sono abbastanza pochi e anche datati (mitico \u00e8 e resta quello di Tio Nash!) nonostante la meta sia molto gettonata. Quindi spero di essere utile a tanti. Poi, \u00e8 noto, ognuno pensa con la sua testa, per cui alcune mie scelte ad altri parranno stupide, \u00e8 normale e ovvio. Comunque, sono qui, pronta a rispondere a ogni curiosit\u00e0 o domanda!\n\n\n\nApro il quadernetto rosso che avevo comprato per appuntarmi qualsiasi cosa fosse stata utile per il viaggio, e che mi sono portata dietro per tutto il tempo, segnandomi cose che ora non ricorderei affatto. \n\n\n\nPartecipanti: io e mio marito, stavolta le adolescenti sono rimaste a casa. \n\n\n\nPeriodo: dal 5 al 27 agosto 2017. \n\n\n\nVolo Air France in comodissima classe Premium Economy trovata a un prezzo eccezionale grazie proprio al forum Cuba e a un commento di una persona che annunciava incredula di aver trovato un volo AF dal 25 luglio al 10 agosto circa al prezzo incredibile di circa 400 euro e chiedeva se fosse una sola o se dovesse prenotare al volo. Ovviamente: prenota al volo! \n\n\n\nIo non potevo certo partire il 25 luglio, ma nelle settimane centrali di agosto, ma comunque spinta dalla curiosit\u00e0 sono andata a vedere il sito AF. Ovviamente per i miei periodi non c'era nulla del genere, ma c'era questa incredibile offerta in Premium Economy a un prezzo che mi andava bene. Tempo di consultare mio marito e dopo un'ora il volo era nostro! :)\n\n\n\nQuesto accadeva a febbraio. Subito dopo mi sono buttata nella ricerca dell'auto a noleggio. Rassicurata da Mirella e da Ricciola sul fatto che non saremmo andati sicuramente a schiantarci come sembrava a leggere alcuni consigli, e avvisata del fatto che le auto erano poche e care, dopo un attento studio di tutti i siti di prenotazione ho deciso di puntare sul sicuro e ho prenotato una economica con cambio automatico (consigliato a Cuba) direttamente in Italia, e prenotando cos\u00ec presto ho avuto ai primi di marzo la conferma da Cuba che l'auto per noi c'era, confermata 100%. \n\n\n\nPoi sono passata all'itinerario e alla scelta delle casas particulares, con mio sommo divertimento negli uggiosi weekend invernali.\n\n\n\nFare e disfare, come per la California, il divertimento primo di ogni programmazione :)\n\n\n\nAlla fine, ecco l'itinerario. Dopo lunghe indecisioni, per mancanza di tempo, ho sacrificato Baracoa per Vinales. O un estremo o l'altro, la scelta ci voleva!\n\n\n\nArrivo all'Avana il 5 sera e pernottamento a Bojeros, vicino all'aeroporto, giusto per andare a prendere l'auto la mattina dopo alle 9.\n\n\n\nDue notti a Vinales (per la natura)\n\n\n\nDue notti a Playa Giron (per lo snorkeling)\n\n\n\nDue notti a Trinidad (per l'architettura e il trekking)\n\n\n\nUna notte a Camaguey (per spezzare il viaggio e vederla un po')\n\n\n\nDue notti a Bayamo (per la Comandancia de La Plata)\n\n\n\nDue notti a Santiago (per assaporare l'Oriente)\n\n\n\nDue notti a Guardalavaca (per il mare)\n\n\n\nDue notti a Moron (per Cayo Guillermo)\n\n\n\nDue notti a Remedios (per Cayo Santa Maria)\n\n\n\nUna notte a Santa Clara (per il Che, di cui so vota morte e miracoli)\n\n\n\nDue notti all'Avana (con partenza per l'Italia alla sera) per tutto :)\n\n\n\ninsomma, come per il West USA, tranne qualche tappa di una notte per motivi logistici, quasi tutte tappe di due notti per avere sempre un giorno intero in un luogo oltre a qualche ora i giorni degli spostamenti. A noi piace cos\u00ec ;)\n\n\n\nEd ecco il quaderno rosso con cui chiudevo l'avventura americana. Iniziamo questa!\n\n\n\nhttps://imgur.com/a/CmTta\n\n\n\nA presto!\nModificato: 08 febbraio 2018, 19:48 ", "date": "8 feb 2018, 19:47", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o50-El_cuaderno_rojo_de_Cuba-Diari_di_viaggio.html"}
{"text": "\n\n\n\nSultana, ho comprato anche io le cartoline con le varie foto del Che, di Fidel, di Camilo. Messe vicino allo schermo, col tuo racconto e le tue foto, sono entrata anche io nella Sierra...\n", "date": "16 feb 2018, 10:12", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o50-El_cuaderno_rojo_de_Cuba-Diari_di_viaggio.html"}
{"text": "\n\n\n\nIn attesa di entrarci davvero, Ricciola ;)\n\n\n\nRientrati al Villa Santo Domingo, pranziamo (il pranzo, che poi \u00e8 panini e bibite, \u00e8 compreso nell'escursione, il cui prezzo \u00e8 26 CUC a testa). Dividiamo il nostro pranzo con un gallo bellissimo e un cane, che si contendono litigando i pezzi dei nostri panini, il primo a beccate, il secondo a abbaiate!\n\n\n\nhttps://imgur.com/a/nQiQg\n\n\n\nPoi ripartiamo per Bayamo, questa volta con tutta calma, con l'intenzione di osservare e ammirare tutto. \n\n\n\nHa ragione Silviaestrella, la zona \u00e8 speciale. Ammiriamo la pianura dall'alto, passiamo sopra fiumi che furono teatro delle tante imboscate ribelli (l'esercito di Batista, per non perdersi nella foresta, risaliva i fiumi, e i guerriglieri stavano pronti ad accoglierli!) :\n\n\n\nhttps://imgur.com/a/DAjr2\n\n\n\nfiumi in cui adesso bambini felici fanno il bagno e ci salutano sorridendo, fiumi in cui c'\u00e8 una marea di cubani che fanno il bagno per rinfrescarsi nell'estate torrida:\n\n\n\nhttps://imgur.com/a/l2zAU\n\n\n\nI due bambini nella prima foto erano proprio dietro casa loro, una casa con il tetto di paglia, l\u00ec sono quasi tutte cos\u00ec, bellissime. Altro che villa con piscina, vorrei una casa di paglia con un fiume placido dietro, il caldo tutto l'anno e vivrei felice, come loro! \n\n\n\nCos\u00ec sono le case, tali quali a 50 anni fa, ai tempi della guerriglia:\n\n\n\nhttps://imgur.com/a/ZNHki\n\n\n\nCi sono tantissimi bambini che giocano vicino alla strada, tutti sorridenti e tutti che ci salutano. Decido che loro, che vivono in quei luoghi sperduti, sono i destinatari perfetti dei giocattolini e delle caramelle che ho, per fortuna, portato dietro nella gita. Ci fermiamo continuamente, distribuisco tutto quel che ho portato dietro. Loro ringraziano , educatissimi. \n\n\n\nScesi dalla Sierra, decidiamo (tanto per cambiare) di fare una deviazione per vedere nuovi paesaggi. Ci ritroviamo in un paese di nome Bartolom\u00e8 Mas\u00f2 Marquez,, nel centro del quale troneggia un enorme zuccherificio. \n\n\n\n\"Nada es imposibile para los que luchan\" leggiamo sui muri dello zuccherificio. E dopo quel che abbiamo visto, sappiamo che \u00e8 vero.\n\n\n\nhttps://imgur.com/a/P8to1\n\n\n\nL'atmosfera \u00e8 anni '60, il caldo \u00e8 torrido, il termometro dell'auto segna 43 gradi. Tutto, a Bartolom\u00e8 Mas\u00f2, inneggia alla rivoluzione. Sono contenta di esserci passata, nessuna gita in taxi avrebbe potuto permettermi tutto questo.\n\nFinalmente trovo anche Camilo, il Signore dell'Avanguardia per i guerriglieri, l' Heroe Sonriente per il pueblo. Che Guevara, invece, troneggia sul muro della banca.\n\n\n\nhttps://imgur.com/a/qnNua\n\n\n\nTornati a Bayamo, un po' di riposo, poi via a girare di nuovo per le strade della cittadina, a entrare nei negozi. Mi piace, Bayamo. La sera, cena nella casa e la decisione finale, su consiglio della signora, per andare a Santiago il giorno dopo non andremo al Parque Nacional Desenbargo del Granma e non faremo il giro che sognavo, via Manzanillo, Niquero, Pilon: la mitica Carretera N20 della Sierra Maestra, devastata da pi\u00f9 uragani, crollata a tratti, con ponti crollati anche essi. Semplicemente, la nostra auto ha l'assetto troppo basso, ci dice la signora, ed \u00e8 quindi rischioso, non impossibile. In effetti, la 108 lo ha molto, davvero molto basso. Rinunciamo a malincuore, ma la signora di fronte alla mia delusione ci consiglia, da Santiago, di percorrerne un pezzo indietro fino a Chivirico. Cos\u00ec faremo, ma pi\u00f9 avanti. E adesso ho la scusa per tornare a Cuba e fare il pezzo che mi manca ;)\nModificato: 16 febbraio 2018, 20:02 ", "date": "16 feb 2018, 19:59", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o50-El_cuaderno_rojo_de_Cuba-Diari_di_viaggio.html"}
{"text": "\n\n\n\nHo un\u2019immagine in testa che non riesco a collocare in un posto preciso. Era al parcheggio per la Comandiacia che c\u2019era una fortissima pendenza che addirittura mettevano delle pietre per bloccare le ruote delle auto parcheggiate per impedirne un possibile movimento?\n\nAttendo la prossima puntata nel frattempo...\n", "date": "17 feb 2018, 14:58", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o50-El_cuaderno_rojo_de_Cuba-Diari_di_viaggio.html"}
{"text": "\n\n\n\nCiao Silvia,\n\n\u00a0noi abbiamo parcheggiato dentro al cortile del Villa Santo Domingo, ma anche fuori non ricordo una forte pendanza. La pendenza (impressionante, come scrissi su 750 mt in 5 km) \u00e8 gli ultimi km, dopo la sbarra che \u00e8 poco oltre al paese, ma quando siamo andati noi, non facevano passare auto che non fossero i 4x4 delle gite. E quelli sono tornati gi\u00f9 e poi sono venuti su a prenderci, non si sono fermati l\u00ec. Per\u00f2 siccome la pendenza estrema c'era, magari quando sei andata tu c'erano auto parcheggiate l\u00ec, pu\u00f2 tranquillamente essere.\n\n\n\nLa prossima puntata ormai domani.....\n", "date": "17 feb 2018, 19:22", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o50-El_cuaderno_rojo_de_Cuba-Diari_di_viaggio.html"}
{"text": "\n\n\n\n@Silviaestrella, questa \u00e8 la strada e la sua pendenza, ho trovato una foto: \n\n\n\nhttps://imgur.com/a/4EV9g\n", "date": "17 feb 2018, 20:52", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o50-El_cuaderno_rojo_de_Cuba-Diari_di_viaggio.html"}
{"text": "\n\n\n\nGrazie, Sultana. Mi sa che \u00e8 proprio lei.\n\nSicuramente si trattava di 4x4 lass\u00f9. E non pi\u00f9 di un paio. Mi sa...\n\nRicordo che mi era rimasta impressa una grande pendenza...\n", "date": "17 feb 2018, 21:54", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o50-El_cuaderno_rojo_de_Cuba-Diari_di_viaggio.html"}
{"text": "\n\n\n\nPrego Silvia! Effetitvamente mentre salivo provavo a immaginare di farla in mountain bike e mi veniva male! ;)\n\n\n\nProseguiamo....la mattina di ferragosto, facciamo con calma, prima di partire andiamo sul bulevard pedonale di Bayamo, dove avevamo visto esserci la Etecsa, chiusa, la sera prima. Nessuna coda, \u00e8 tutta per noi, per cui facciamo incetta di schedine, che ci basteranno fino a fine vacanza. Ormai ho ben capito che basta mettere il cell in mod. aereo o disattivare il wifi per bloccare il consumo minuti, per cui prendiamo anche due schede da 5 ore per comodit\u00e0.\n\n\n\nPoi passiamo davanti alla cadeca, che \u00e8 vicino alla casa. vediamo che sta aprendo e non c'\u00e8 anima, quindi un salto anche l\u00ec per cambiare altri soldi in modo da non sprecare poi tempo in coda in luoghi pi\u00f9 affollati. Ci daranno 570 CUC circa per 500 euro, stesso cambio di Pinar del Rio, solo qualche centesimo in meno. \n\n\n\nFino ad adesso, nessuno ha cercato di fregarci dandoci meno soldi.\n\n\n\nPoi ci mettiamo in marcia. A Jiguan\u00ec, un cartello consiglia, per Santiago, di fare una leggera deviazione e raggiungere l'autopista a pochi chilometri. Sulla destra invece prosegue la strada che stiamo facendo. Raggiungiamo l'autopista? Certo che NO! :-) Proseguiamo per la nostra strada. Programma: visita al Santuario de la Virgen del Cobre, quale occasione migliore di visitare qualcos'altro. \n\n\n\nLungo questa strada, noto una curiosit\u00e0, la scritta \"Yo soy Fidel\" \u00e8 dipinta ovunque, su muri, staccionate...immagino che sia stato fatto per il passaggio del suo funerale, visto che part\u00ec dall'Avana per venire sepolto a Santiago, facendo il percorso inverso della Revolucion, ma non ne sono sicura. \n\n\n\nStop per mangiare qualcosa a Palma Soriano, dove vediamo che c'\u00e8 l'ennesima fiera popolare ricca di banchetti di street food. Sceglieremo la pizza, 5 pesos cubani l'una. \n\n\n\nhttps://imgur.com/a/aMZaN\n\n\n\nE prima di arrivare alla basilica, un rinfrescante cocco tagliato sul momento:\n\n\n\nhttps://imgur.com/a/7hW5x\n\n\n\nL'ultima parte del percorso \u00e8 collinare, con saliscendi dolci e piacevoli. Quando arriviamo al Santuario, la zona \u00e8 praticamente semideserta e notiamo che i venditori dei classici fiori gialli che avevo letto tutti portano in omaggio alla Virgen, si buttano letteralmente sotto le nostre ruote per venderceli. Ne compreremo uno. I fiori sono un po' abbattuti, fa caldo!\n\n\n\nhttps://imgur.com/a/ufoCJ\n\n\n\nArrivando vicino al Santuario, ci sono molti banchetti di souvenir, anche questi venditori sembrano un po' aggressivi, ma noi tiriamo dritto e andiamo al parcheggio, dove nessuno ci disturba. \n\n\n\nQuando facciamo per entrare nella basilica, vengo fermata per \"abbigliamento succinto\". In realt\u00e0, non sono molto succinta, ho i pantaloni alle ginocchia, e una canotta non scollata e con le spalle larghe, ma non si pu\u00f2 entrare con le gambe scoperte. Il custode ci fa capire che ai banchetti vendono teli per coprire le gambe, li avevo visti, pezzi di raso. Ma siccome mi scoccia comprare qualcosa che non mi servir\u00e0 poi a niente, e ho il baule pieno di roba, ma di aprirlo e mostrare a tutti che \u00e8 pieno non ci penso neanche, e inoltre vedo che il custode lascia entrare le cubane pi\u00f9 succinte di me quindi mi convinco pure che un po' di business c'\u00e8 oltre al dovuto rispetto per la religione, il lampo di genio: sul sedile ho la roba da spiaggia, e c'\u00e8 un telo leggero in microfibra. Me lo metto attorno alle gambe come un pareo, coprendole tutte, e torno alla basilica. Il custode ci fa passare. \n\n\n\nLa basilica \u00e8 bella, la statua della Virgen brilla sull'altare. Depongo i fiori di fianco, assieme a tutti gli altri, In un angolo, una valanga di stampelle e altri arnesi a ricordare i suoi miracoli. \n\n\n\nhttps://imgur.com/a/9nrRK\n\n\n\nDopo la visita decidiamo di comprare qualche ricordo, nonostante immaginiamo l'assalto dei venditori. Infatti fanno a gara per offrirci la loro merce, ma noi dobbiamo sceglierne uno solo per forza. Un paio di altri, delusi, mi fanno capire se posso regalargli qualcosa. Io ho in macchina una borsa piena di saponi, dentifrici e spazzolini, e inizio ad allungarli dal finestrino, Non lo avessi mai fatto, arriveranno a frotte e inizieranno s spintonarsi per ottenere qualcosa, infilando le mani nel finestrino e litigando tra loro come dei dannati. Distribuisco tutto quel che avevo nella borsa e quando non ho pi\u00f9 nulla, per andare via mio marito \u00e8 costretto a tirare su il finestrino per farli desistere, quelli rischiano di farsi tagliare le braccia per non mollare l'osso, una cosa cos\u00ec non l'avevo ancora vista in tutto il viaggio, \u00e8 scioccante.\n\n\n\nDopodich\u00e9, via per Santiago. Che \u00e8 una citt\u00e0 enorme, quindi ci metteremo una buona mezzora a trovare la nostra casa nel dedalo di stradine, pi\u00f9 che altro causa sensi unici che ci rimettono sempre in gioco e disorientano il navigatore. Comunque alla fine ci arriviamo, ci sistemiamo, qui la macchina non verr\u00e0 messa in un cortile, ma davanti a casa, la proprietaria ci dice che un vicino la controller\u00e0 sempre. \n\n\n\nAndiamo subito a fare una passeggiata, il centro non \u00e8 lontano. Santiago \u00e8 bella, con le sue vie che scendono verso il mare, con tutta la gente che fa le sue faccende per strada. Fotografo di tutto di questa vita quotidiana\n\n\n\nhttps://imgur.com/a/MhZy1\n\n\n\ne poi arriviamo in centro, al Parque Cespedes, dove Fidel pronunci\u00f2 un famoso discorso nel gennaio 1959, subito dopo la vittoria rivoluzionaria. Il Parque Cespedes \u00e8 ricco di vita, anche qui mi sbizzarrisco a fotografare. Mio marito naturalmente ha gi\u00e0 adocchiato un posto dove vendono sigari, per cui lo lascio ai suoi affari e mi siedo, collegandomi e ignorando qualche scocciatore. \n\n\n\nhttps://imgur.com/a/wUMLa\n\n\n\nDopo la cena sul terrazzo nella casa, preceduta naturalmente da loschi affari di mio marito per comprare altri sigari tramite la padrona, usciamo a fare un giro, perch\u00e9 dalle vie adiacenti arrivano musica e voci e la signora ci dice che deve esserci una festa di strada. La cerchiamo ma non la troviamo, la musica sparisce. \n\n\n\nLa giornata \u00e8 finita, domani grandi giri!\n", "date": "18 feb 2018, 11:30", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o50-El_cuaderno_rojo_de_Cuba-Diari_di_viaggio.html"}
{"text": "\n\n\n\nOh, ecco la ripresa del diario. Sempre storie e, soprattutto, foto fantastiche.\n\nSultana, avrei alcune domande ed osservazioni da fare, ma non vorrei interrompere la fluidit\u00e0 del tuo racconto. Se lo ritieni opportuno, si pu\u00f2 rimandare l'argomento a dopo.\n\nQuesto: ogni viaggio ha una preparazione, che \u00e8 anche una delle fasi pi\u00f9 importanti, interessanti e coinvolgenti.\n\nPer me, come sicuramente anche per te e molti altri, un viaggio comporta conoscenza del posto e della sua storia, oltre che del territorio da attraversare. Per Cuba questo discorso si amplifica. Una conoscenza e una ricerca su Cuba, sono propedeutiche al viaggio.\n\nQuali libri, quali testi in generale consiglieresti per entrare nel vivo, nella storia e nella leggenda, con tutti i pro e i contro?\n", "date": "18 feb 2018, 12:59", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o50-El_cuaderno_rojo_de_Cuba-Diari_di_viaggio.html"}
{"text": "\n\n\n\nCiao Ricciola!!! \n\n\n\nQuasi tutte le conoscenze sulla guerriglia le ho tratte dalle biografie di Che Guevara. Ne ho lette due, quella di Jon Lee Anderson e poi quella di Paco Ignacio Taibo rieditata dallo stesso. Ovviamente sono di parte, ma sono piuttosto complete! Partendo da qui, ogni volta che qualcosa mi incuriosiva, andavo a approfondire (anche i pareri discordanti!) sul web, che \u00e8 una miniera, anche traducendo dall'inglese e dallo spagnolo. Cos\u00ec ho appreso info sulle altre rivoluzioni cubane, non ho libri che ne parlino. Idem sulla storia generale. Adesso mi son comprata la biografia di Camilo Cienfuegos, per par condicio ;)\n\n\n\nConsiglio anche di vedere Buena Vista Social Club. Porta a conoscere altri aspetti di Cuba. \n\n\n\nPer le domande, falle pure durante il racconto se vuoi! Intanto, ecco una nuova puntata!\n", "date": "18 feb 2018, 13:53", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o50-El_cuaderno_rojo_de_Cuba-Diari_di_viaggio.html"}
{"text": "\n\n\n\nOggi, giornata intensa! Nostra prima meta, la costa del Mar dei Caraibi verso Chivirico, come ci ha indicato la host di Bayamo. Vogliamo immergerci di nuovo nelle sensazioni di essere nei luoghi dove la Rivoluzione prese avvio. \n\n\n\n\n\nLa strada \u00e8 bella, i paesaggi anche. Il Mar dei Caraibi non \u00e8 azzurro come quello dei cayos, ma la costa \u00e8 suggestiva. Deserta, sulle spiagge nessuno, tranne che nei paesi dove pochi cubani si rilassano all'ombra. Incontriamo lungo la strada poche persone in bicicletta o sui carretti, contadini, pescatori, incontriamo pi\u00f9 capre che umani. Nell'ultima foto, un caprone far\u00e0 involontariamente photobombing, rendendo pi\u00f9 divertente la foto! \ud83d\ude0a\n\n\n\n\n\nhttps://imgur.com/a/tBQB4\n\n\n\n\u00a0A destra abbiamo la Sierra, e nei fiumi aironi. \n\nA sinistra abbiamo il mare, e sulla spiaggia avvoltoi.\n\n\n\nhttps://imgur.com/a/FuZkM\n\n\n\nA Chivirico, 75 km da Santiago, sosta per un caff\u00e8 e qualche bibita. Sarebbe ora di tornare indietro, ma come al solito abbiamo ancora voglia di andare avanti. Decidiamo di andare avanti fino a che la strada lo permetter\u00e0, e arriviamo quindi al \"famoso\" ponte crollato dopo un uragano (non ricordo quale) per cui la strada \u00e8 diventata inagibile alle auto (ci passano bicilclette e motorette, come si vede nella prima foto) in caso di pioggia, siccome occorre aggirare il ponte scendendo nel letto del fiume se asciutto e poi risalire! Noi lo faremo, constatato che il fondo \u00e8 agibile anche per la 108.\n\n\n\nhttps://imgur.com/a/8BQK5\n\n\n\nDopo il ponte, incontriamo la cittadina di El Uvero, famosa per una battaglia tra i ribelli e l'esercito di Batista: la presa della caserma del Uvero, con un'azione militare che resta negli annali della storia della rivoluzione fu la prima storica vittoria, quella che dette ai ribelli la convinzione che avrebbero potuto farcela, loro quattro gatti contro un esercito. Camilo all'avanguardia, Fidel al comando, Che Guevara si far\u00e0 notare proprio qui, e dopo la battaglia Fidel lo far\u00e0 Comandante per le capacit\u00e0 che ha dimostrato. Disse: \"A Uvero, la guerriglia \u00e8 diventata maggiorenne\". \n\nUn monumento molto originale, lungo il crinale della Sierra, costella il percorso dei ribelli in precipitosa discesa dalla Sierra verso la caserma. Stupidamente non lo fotografo, perch\u00e9 vogliamo andare avanti, e al ritorno penser\u00f2 di averlo fatto all'andata e invece no!\n\n\n\nDopo Uvero, la strada si fa sterrata e incontriamo solo capre e qualche bicicletta. Le capre la fanno da padrone, si spostano lente e infastidite al nostro passaggio \ud83d\ude0a\n\n\n\nhttps://imgur.com/a/7LgVQ\n\n\n\nArriviamo infine nel tratto pi\u00f9 devastato dall'uragano, dove le voragini nella strada si fanno imponenti. Ci fermiamo l\u00ec una mezzoretta, sdraiati sulle rocce, ci godiamo la pace di questo luogo, guardando il mare e la Sierra, laggi\u00f9 in fondo verso le spiagge dove i ribelli iniziarono la salita verso la futura Comandancia. \n\n\n\nhttps://imgur.com/a/r1Gug\n\n\n\nAl ritorno, visto che \u00e8 ormai ora di pranzo, ci fermiamo a El Uvero. C'\u00e8 un locale con una bellissima veranda proprio sul mare, fanno solo gelati. Il locale \u00e8 pieno, ma i cubani ci fanno posto a un tavolo. Il gelato alla fragola (unico gusto) \u00e8 delizioso, e costa un'inezia. Una coppa con tre palle di gelato un peso cubano, ovvero tre virgola sei centesimi di euro. Incredibile. Osserviamo incuriositi una strana scena, una signora continua a farsi portare coppe con cinque o sei palle di gelato e le svuota in un contenitore enorme che ha con s\u00e8. La cameriera far\u00e0 avanti e indietro un'infinit\u00e0 di volte, finch\u00e9 il contenitore \u00e8 pieno zeppo, e la signora paga e se ne va. Non capiamo perch\u00e9 non mettere le palle di gelato direttamente nel contenitore e risparmiarsi di sporcare decine di coppe. Anche queste sono stranezze di Cuba \ud83d\ude0a\n\nUvero, pur essendo un posto sperduto a 100 km da Santiago, ha un cinema, un ospedale.\n\n\n\n\n\nhttps://imgur.com/a/17OBS\n\n\n\na Chivirico, altra sosta, di nuovo alla caffetteria. Per due caff\u00e8, una bibita cubana alla fragola, e un pacco di 25 sigari del popolo, marca \"El Credito\" prodotti a Santiago spenderemo l'incredibile somma di 27 pesos cubani, praticamente un euro e qualche centesimo. E mio marito trover\u00e0 che questi sigari sono tra i pi\u00f9 buoni che avr\u00e0 comprato, a fine viaggio! \n\n\n\nNella prima foto, la caffetteria! Una casa di Uvero e un piccolo cimitero incontrato per strada. Si torna a Santiago per la prossima visita, il cimitero di Santa Ifigenia, dove \u00e8 sepolto Fidel assieme a tanti altri nomi della storia e cultura cubana.\n\n\n\nhttps://imgur.com/a/0eeNS\n", "date": "18 feb 2018, 13:58", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o50-El_cuaderno_rojo_de_Cuba-Diari_di_viaggio.html"}
{"text": "\n\n\n\nBuonasera!! \n\n\n\nDopo tanta pigrizia, mi sono decisa: un anno e rotti dopo il diario West USA 2016, racconto Cuba 2017: i due opposti proprio, eh? :) \n\n\n\nEra un viaggio che avevo rimandato fin dal 1997, quando avevo dirottato dalla mia idea di visitare Cuba a visitare la Costarica. \n\n\n\nPer prima cosa voglio ringraziare gli EL e i semplici utenti che sul forum Cuba e altrove mi hanno dato un sacco di dritte utilissime. Ma tante! \n\n\n\nLo scopo primario per me \u00e8 informare, e ho visto che i diari di viaggio su Cuba sono abbastanza pochi e anche datati (mitico \u00e8 e resta quello di Tio Nash!) nonostante la meta sia molto gettonata. Quindi spero di essere utile a tanti. Poi, \u00e8 noto, ognuno pensa con la sua testa, per cui alcune mie scelte ad altri parranno stupide, \u00e8 normale e ovvio. Comunque, sono qui, pronta a rispondere a ogni curiosit\u00e0 o domanda!\n\n\n\nApro il quadernetto rosso che avevo comprato per appuntarmi qualsiasi cosa fosse stata utile per il viaggio, e che mi sono portata dietro per tutto il tempo, segnandomi cose che ora non ricorderei affatto. \n\n\n\nPartecipanti: io e mio marito, stavolta le adolescenti sono rimaste a casa. \n\n\n\nPeriodo: dal 5 al 27 agosto 2017. \n\n\n\nVolo Air France in comodissima classe Premium Economy trovata a un prezzo eccezionale grazie proprio al forum Cuba e a un commento di una persona che annunciava incredula di aver trovato un volo AF dal 25 luglio al 10 agosto circa al prezzo incredibile di circa 400 euro e chiedeva se fosse una sola o se dovesse prenotare al volo. Ovviamente: prenota al volo! \n\n\n\nIo non potevo certo partire il 25 luglio, ma nelle settimane centrali di agosto, ma comunque spinta dalla curiosit\u00e0 sono andata a vedere il sito AF. Ovviamente per i miei periodi non c'era nulla del genere, ma c'era questa incredibile offerta in Premium Economy a un prezzo che mi andava bene. Tempo di consultare mio marito e dopo un'ora il volo era nostro! :)\n\n\n\nQuesto accadeva a febbraio. Subito dopo mi sono buttata nella ricerca dell'auto a noleggio. Rassicurata da Mirella e da Ricciola sul fatto che non saremmo andati sicuramente a schiantarci come sembrava a leggere alcuni consigli, e avvisata del fatto che le auto erano poche e care, dopo un attento studio di tutti i siti di prenotazione ho deciso di puntare sul sicuro e ho prenotato una economica con cambio automatico (consigliato a Cuba) direttamente in Italia, e prenotando cos\u00ec presto ho avuto ai primi di marzo la conferma da Cuba che l'auto per noi c'era, confermata 100%. \n\n\n\nPoi sono passata all'itinerario e alla scelta delle casas particulares, con mio sommo divertimento negli uggiosi weekend invernali.\n\n\n\nFare e disfare, come per la California, il divertimento primo di ogni programmazione :)\n\n\n\nAlla fine, ecco l'itinerario. Dopo lunghe indecisioni, per mancanza di tempo, ho sacrificato Baracoa per Vinales. O un estremo o l'altro, la scelta ci voleva!\n\n\n\nArrivo all'Avana il 5 sera e pernottamento a Bojeros, vicino all'aeroporto, giusto per andare a prendere l'auto la mattina dopo alle 9.\n\n\n\nDue notti a Vinales (per la natura)\n\n\n\nDue notti a Playa Giron (per lo snorkeling)\n\n\n\nDue notti a Trinidad (per l'architettura e il trekking)\n\n\n\nUna notte a Camaguey (per spezzare il viaggio e vederla un po')\n\n\n\nDue notti a Bayamo (per la Comandancia de La Plata)\n\n\n\nDue notti a Santiago (per assaporare l'Oriente)\n\n\n\nDue notti a Guardalavaca (per il mare)\n\n\n\nDue notti a Moron (per Cayo Guillermo)\n\n\n\nDue notti a Remedios (per Cayo Santa Maria)\n\n\n\nUna notte a Santa Clara (per il Che, di cui so vota morte e miracoli)\n\n\n\nDue notti all'Avana (con partenza per l'Italia alla sera) per tutto :)\n\n\n\ninsomma, come per il West USA, tranne qualche tappa di una notte per motivi logistici, quasi tutte tappe di due notti per avere sempre un giorno intero in un luogo oltre a qualche ora i giorni degli spostamenti. A noi piace cos\u00ec ;)\n\n\n\nEd ecco il quaderno rosso con cui chiudevo l'avventura americana. Iniziamo questa!\n\n\n\nhttps://imgur.com/a/CmTta\n\n\n\nA presto!\nModificato: 08 febbraio 2018, 19:48 ", "date": "8 feb 2018, 19:47", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o60-El_cuaderno_rojo_de_Cuba-Diari_di_viaggio.html"}
{"text": "\n\n\n\nContinuando a leggere il diario e a guardare le foto, mi viene in mente un'affermazione che leggo spesso: \"Cuba non \u00e8 per tutti\", nel senso che \u00e8 un mondo da capire e che non si pu\u00f2 liquidare in poche parole. \n\nEbbene, all'interno di un paese non per tutti, io vedo un viaggio non per tutti. Percorsi fuori rotta, strade pi\u00f9 devastate del solito, la vostra macchina sola, la Cuba dei pesos! Fantastico, davvero fantastico.\n\nOra, tornando al discorso preparazione culturale, io aggiungerei, come filmati, \"I diari della motocicletta\" e gli 8 documentari di Gianni Min\u00e0, in particolare, \"In viaggio con Che Guevara\" e \"Fidel racconta il Che\". \n\nPer chi ama la fotografia Havana buzz, fotografie scattate girando su bus pubblici, con poesie di Abel Fernandez Larrea, poeta cubano. Qui mi fermo, non voglio tediare, ma questo diario mi fa volare...\nModificato: 18 febbraio 2018, 18:18 ", "date": "18 feb 2018, 18:17", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o60-El_cuaderno_rojo_de_Cuba-Diari_di_viaggio.html"}
{"text": "\n\n\n\nGrazie Ricciola! Devo trovare quei documentari.....Ovviamente \"I diari della motocicletta\" lo ho letto e visto. Ho visto anche i film sul Che di Benicio del Toro, sono molto ben fatti. Il libro di foto visto sul web.... :)\n\n\n\n\n\nIl Cimitero Monumental Santa Ifigenia \u00e8 praticamente un museo a cielo aperto. La prima cosa che vediamo \u00e8 la tomba di Fidel, visibile anche dal piazzale antistante. Dietro di lui, tutti i caduti nell'assalto alla Moncada del 26 luglio 1953. Compro un fiore e glielo deposito davanti alla tomba, che \u00e8 una grande roccia, un blocco unico che da qualche parte ho letto essere stato ricavato dalla Gran Piedra, l'enorme roccia che si trova vicino a Santiago verso Guantanamo. Al di l\u00e0 delle ideologie, e del post-rivoluzione controverso, ha compiuto un'impresa davvero eroica e abbiamo avuto modo di toccarlo con mano nella Sierra.\n\n\n\n\n\nhttps://imgur.com/a/1cePm\n\n\n\nIl cimitero \u00e8 un'immensa distesa bianca, intervallata da bandiere del 26 de Julio dove \u00e8 sepolto qualcuno che vi prese parte (ma non vi mor\u00ec) e da bandiere cubane dove \u00e8 sepolto qualche altro partecipante alla rivoluzione. \n\n\n\nIntravvedo la tomba di Ren\u00e8 Ramos Latour. Ricordo il suo nome citato nelle biografie del Che e vado a controllare, combatt\u00e8 nella Sierra, con il nome di Daniel, dopo aver preso il posto di Frank Pais assassinato, e mor\u00ec in combattimento sulla Sierra. \n\n\n\n\n\nhttps://imgur.com/a/KcFDS\n\n\n\nMa intanto, stavo cercando la tomba di Compay Segundo, il mitico leader dei Buena Vista Social Club. A un certo punto, mentre studiavo le indicazioni, scopro che la avevo esattamente dietro le spalle! La tomba \u00e8 bellissima, ispirata a una delle sue canzoni. Las flores de la vida. Rimango stupefatta dal fatto che non c'\u00e8 nessuno, proprio nessuno, e non solo: i pochi fiori sulla tomba sono appassiti. Rimpiango davvero di non aver comprato un fiore anche per lui. \n\nDietro, si vede il Mausoleo delle Forze Armate Rivoluzionarie. \n\n\n\n\n\nhttps://imgur.com/a/5NPDQ\n\n\n\nProseguendo, incontriamo la prima sepoltura di Carlos Manuel de Cespedes, ora all'Avana, le tombe della famiglia Bacardi, di Tomas Estrada Palma\n\n\n\nhttps://imgur.com/a/Yz2bx\n\n\n\n\n\nCi sfuggir\u00e0 Frank Pais. Arriviamo al Mausoleo del Padre della Patria, Jos\u00e8 Mart\u00ec. Che \u00e8 raffigurato pensoso (era anche un filosofo)\n\n\n\nhttps://imgur.com/a/WwflF\n\n\n\n\n\nAll'uscita, una sorpresa, capitiamo nel momento esatto del cambio della guardia alla tomba di Fidel:\n\n\n\n\n\nhttps://imgur.com/a/1iS8t\n\n\n\n\n\nFinita la visita, ora tocca al Castillo Del Morro. Il tempo si \u00e8 fatto cupo.\nModificato: 19 febbraio 2018, 07:28 ", "date": "19 feb 2018, 07:25", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o60-El_cuaderno_rojo_de_Cuba-Diari_di_viaggio.html"}
{"text": "\n\n\n\nArriviamo al Castillo di San Pedro De la Roca, detto El Morro, con una luce suggestiva. Piratesca, direi :)\n\n\n\nDai bastioni, il panorama \u00e8 infinito. \n\nhttps://imgur.com/a/0HvgI\n\n\n\n\n\nSituato all'imboccatura della Baia di Santiago, era stato costruito tra il 600 e il 700, su progetto di un italiano, per proteggere Santiago dalle frequenti incursioni dei pirati e corsari che infestavano i Caraibi a quel tempo. Ovviamente, gi\u00e0 che c'era, veniva usato per imprigionare per anni i nemici nelle sue tetre prigioni. Ora, queste stanze sono ricoperte da interessanti pannelli con la storia antica di Cuba, dalla scoperta ai tempi dei corsari, nonch\u00e9 da oggetti relativi alla pirateria. E' una visione nuova, dopo la storia recente della Revolution, e non la conoscevo.\n\n\n\nDappertutto ci sono cannoni puntati verso il mare e verso l'imboccatura della baia, che \u00e8 stretta, molto stretta, e rivela come la posizione di Santiago, in fondo alla baia protetta da questa imboccatura nella quale era impossibile passare in nave senza venire ben visti dalla fortezza, fosse imbattibile\n\n\n\nhttps://imgur.com/a/ZkBmh\n\n\n\nC'\u00e8 pochissima gente, in compenso c'\u00e8 un servizio fotografico per una sposa cubana!\n\n\n\nLa giornata \u00e8 finita. Il giorno dopo, prima di partire per Guardalavaca, che non essendo lontana non ci preoccupa come orari di trasferimento, facciamo di nuovo un giro nella zona pedonale di Santiago, a Parque Cespedes e visitiamo il Museo del Rum. Una cosa ci colpisce, passiamo almeno dieci caffetterie prima di trovarne una (che poi \u00e8 una vecchietta che sporge dalla finestra) che abbia due caff\u00e8, ovunque ci dicono che \u00e8 finito.\n\n\n\nUn po' di foto di Santiago, ancora: \n\nhttps://imgur.com/a/AhAyC\n\n\n\n\n\n\n\nSul viale, verremo avvicinati da una coppia che ci intorta con la storia del latte in polvere per i bambini. In parole povere, ci chiede se per favore possiamo comprare loro del latte in polvere per i loro bimbi, spiegando che \"lo vendono solo nei negozi per turisti, in CUC, e non possiamo permettercelo\".\n\n\n\nNon ci osiamo dire di no, di fronte ai bambini, e compriamo loro due sacchetti di latte. Non sono molto convinta, ma tant'\u00e8. Una volta in italia, far\u00f2 una ricerca su google e scoprir\u00f2 che \u00e8 una truffa classica, per cui mi sento di segnalarla qui a chiunque legga. \n\n\n\nComunque, Cuba - Yuma 3 a 1 ! :-) \n\n\n\nIndi, dopo aver fatto benzina, al distributore vedremo una meravigliosa Ferrari cubana che a inventiva ne vale 100 delle Ferrari italiane:\n\nhttps://imgur.com/a/0PEfM\n\n\n\nPartiamo per la prossima meta, Guardalavaca, un po' di relax al mare.\nModificato: 19 febbraio 2018, 19:05 ", "date": "19 feb 2018, 19:02", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o60-El_cuaderno_rojo_de_Cuba-Diari_di_viaggio.html"}
{"text": "\n\n\n\nBellissimo sempre.\n\n-Caff\u00e8 finito o altre merci finite: ce l'ho!\n\n-Fregatura del latte in polvere: ce l'ho!\n\n-Ferrari cubana: mi manca!\n\nPoi ci raccontiamo tutte le avventure cubane di questo ed altro tipo. Ci stai?\n\nVai continua!\n", "date": "19 feb 2018, 20:01", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o60-El_cuaderno_rojo_de_Cuba-Diari_di_viaggio.html"}
{"text": "\n\n\n\nCiao! Avrei bisogno di un consiglio: a fine dicembre andr\u00f2 a Cuba per due settimane.Inizialmente avevo programmato di fare 2 notti a Vinales per\u00f3 pensando alla sola visita alla zona dei mogotes mi sembrano troppe e stavo valutando di fare giro in giornata da l Havana (noleggeremo un auto), avremo con noi due bambine quindi non faremo escursioni a cavallo o cose del genere. Per\u00f2 continuo ad avere il dubbio che il giro in giornata sia un po' poco. Cosa offre la zona di interessante che giustifichi 2 notti a Vinales o dintorni? Dopo procederemo verso Trinidad e staremo 3 notti x visitare anche Cienfuegos e Sancti Spiritu e infine mare su un cayo al nord per 6 giorni che per i miei gusti sono anche troppi. In zona Trinidad o anche un p\u00f3 pi\u00f9 a sud cosa potrei aggiungere anche con una notte di soggiorno?\n\nGrazie fin d ora per i suggerimenti\n", "date": "20 feb 2018, 00:40", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o60-El_cuaderno_rojo_de_Cuba-Diari_di_viaggio.html"}
{"text": "\n\n\n\nCiao, se non fate la gita a cavallo, due notti potrebbero giustificare una gita a Cayo Jutias, per\u00f2 metti in conto un'ora buona di sobbalzi, anche se il cayo alla fine merita. Non so quanti anni hanno i bambini, se ti va scrivimelo. Se non sono proprio infanti, sappi che la gita a cavallo \u00e8 fattibilissima anche per loro perch\u00e9 sono cavalli docilissimi che in caso di bambini possono essere condotti per mano. \n\n\n\nSempre se i bambini non sono proprio piccoli si pu\u00f2 noleggiare delle bici e andare a visitare le piantagioni e la valle in bici. \n\n\n\nA sud di Trinidad, a parte Sancti Spiritus non c'\u00e8 niente fino a Camaguey che \u00e8 abbastanza lontana, per una notte di soggiorno non ti consiglio di andare fin l\u00e0 (a meno che il cayo che scegli sia Cayo Guillermo) semmai aggiungi Playa Giron se vi piace fare snorkeling.....\n", "date": "20 feb 2018, 07:48", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o60-El_cuaderno_rojo_de_Cuba-Diari_di_viaggio.html"}
{"text": "\n\n\n\nCiao Sunwing!!\n", "date": "20 feb 2018, 08:54", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o60-El_cuaderno_rojo_de_Cuba-Diari_di_viaggio.html"}
{"text": "\n\n\n\nRicciola mi era sfuggito il tuo post, ovviamente certo che ci sto :-)\n", "date": "20 feb 2018, 10:28", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o60-El_cuaderno_rojo_de_Cuba-Diari_di_viaggio.html"}
{"text": "\n\n\n\nAttendo con piacere il seguito...peccato che non ti sei spinta di pi\u00f9 ad Oriente. \n\nMa hai la scusa buona per ripartire!!!\n\nSicuramente, immagino, che anche ad altri nel forum farebbe/fa piacere leggere il tuo diario, soprattutto nella parte in cui citi le tombe degli eroi caduti per un ideale e racconti della salita alla Comandacia.\n", "date": "20 feb 2018, 19:00", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o60-El_cuaderno_rojo_de_Cuba-Diari_di_viaggio.html"}
{"text": "\n\n\n\nSilvia, speriamo e speriamo, sia per l'interesse per il diario sia per tornare a vedere l'Oriente...ti dir\u00f2, mi frulla gi\u00e0 per la testa, mi piacerebbe fare solo l'Oriente per vedere tutto quel che mi manca, soprattutto Baracoa e per rivedere persone che abbiamo conosciuto e che ci aspettano, di cui parler\u00f2 alla prossima \"puntata\"...chiss\u00e0, magari nel 2019? Devo studiarla bene......ovviamente nel caso tu mi sarai preziosissima....intanto....andiamo avanti. \n\n\n\nPartiamo per Guardalavaca! Uscendo da Santiago, passiamo davanti al Cuartel Moncada, che ora \u00e8 una scuola, e al Paseo de Mart\u00ec. \n\n\n\nInizialmente, la strada \u00e8 larghissima, a tre corsie per senso di marcia, si viaggia rilassati. E' parte dell'autopista che arrivando non prendemmo a Jiguan\u00ec.\n\n\n\n\n\nBen presto per\u00f2 svoltiamo verso nord e tutto cambia! La strada si fa stretta, la vegetazione \u00e8 intensa.\n\n\n\nhttps://imgur.com/a/3wSis\n\n\n\nPassiamo sopra un lago, ci fermiamo a mangiare qualcosa nello sperduto paese di Julio Antonio Mella, che \u00e8 semideserto, sonnolento.\n\n\n\n\n\nBen presto il paesaggio cambia ancora. Entrando nella provincia di Holguin, i paesaggi verdeggianti vengono sostituiti da enormi distese di campi coltivati, infiniti e assolati. La strada si fa pi\u00f9 brutta, a tratti \u00e8 sterrata, a tratti \u00e8 asfaltata, in alcune parti in maniera decente, in altre dissestata e piena di buche. \n\n\n\n\n\nSono panorami anonimi, tuttavia anche essi fanno parte della storia di Cuba. Citati in \"Chan Chan\", attraversiamo le cittadine di Alto Cedro, Cueto e Mayar\u00ec.\n\n\n\n\n\n\"De Alto Cedro voy para Marcan\u00e8, llego a Cueto, voy para Mayary....\"\n\n\n\n\n\nhttps://imgur.com/a/4myVj\n\n\n\nA un tratto, vediamo una cosa curiosa, in una strada fuori dal mondo, dove passa un'auto ogni secolo: una corsia di marcia interamente ricoperta di quello che sembra mais messo a essiccare al sole. Ovviamente la corsia \u00e8 sbarrata con dei rami e dei campesinos la controllano, sonnecchiando all'ombra di un albero. Ci fermiamo incuriositi a fotografare e un giovanissimo guajiro si avvicina a noi e con un sorriso raccoglie una manciata del raccolto e ce la mette in mano, spiegandoci che \u00e8 riso. \n\n\n\nE' scalzo sull'asfalto, il collo ricoperto di collane d'oro (finto ovviamente), un cappellaccio di paglia calcato sulla testa e un anello a un orecchio. Sembra uscito da un film, anche perch\u00e9 ha gli occhi verdissimi. \n\n\n\nSicuramente volo troppo con la poesia, ma negli occhi color giada di questo ragazzo scalzo, mentre fa scivolare il riso dalla sua mano nelle nostre, vedo una delle anime pi\u00f9 vere di Cuba.\n\n\n\nhttps://imgur.com/a/lUA0N\n\n\n\nSiamo a Mayar\u00ec, nella cui frazione Biran nacque Fidel, figlio di un possidente terriero. \n\n\n\nPi\u00f9 avanti, stessa scena, il raccolto che asciuga per terra e sotto l'albero un anziano con una bambina di non pi\u00f9 di 4 anni. Ci fermiamo, scendo e a questa bambina bellissima e cos\u00ec paziente che tiene compagnia al nonno controllando il raccolto in una giornata torrida, regalo l'ultima Barbie: avevo tenuto la pi\u00f9 bella e ben vestita, e lei \u00e8 la destinataria giusta, ne sono sicura. Questa bambina mi guarda incredula, siamo su una strada in cui non passa mai nessuno, veder spuntare una straniera che le regala una Barbie, caramelle e magliette deve sembrare un'apparizione soprannaturale! :) Mi abbraccia, incitata anche dal nonno, che quando andiamo via mi saluta con il pugno alzato! \ud83d\ude03 Non la fotografo, non volevo pensasse che le regalavo la bambola per fotografare la sua bellezza. E' bellissima davvero.\n\n\n\nFinalmente, nel pomeriggio arriviamo a Guardalavaca. Con noi abbiamo una grossa scatola di medicine, che la proprietaria di casa a Santiago ci ha chiesto per favore di portare a una sua amica che vive l\u00e0. Tanta \u00e8 la fiducia in noi! Gliela consegner\u00e0 la proprietaria della casa di Guardalavaca, da lei sentita per telefono. \n\n\n\nLa casa \u00e8 in una frazione appena fuori dell'abitato, chiamata Los Pozos, di strade sterrate e casette: una villetta con due camere da letto, cucina e giardino, ma siccome l'altra camera \u00e8 vuota, e i proprietari non vivono l\u00ec, la villetta diventa tutta nostra, con mia gran goduria. Prendendo il fresco la sera in giardino, in due giorni diventeremo amici del vicinato! \ud83d\ude0a\n\n\n\nhttps://imgur.com/a/yPfnh\n\n\n\nLa sera, andiamo a mangiare nel \"casermone\" che \u00e8 un pugno nell'occhio, come detto gi\u00e0 da Garbuiella pare un complesso di case popolari in un quartiere di spacciatori, fortunatamente non \u00e8 cos\u00ec, notiamo per\u00f2 che la maggior parte degli appartamenti \u00e8 ingabbiato, quindi i furti non devono mancare. Mio marito paragona la gente sui terrazzi a uccelli in gabbia! \n\nPer strada, la macchina che vince il premio \"best auto in Cuba\" di tutto il viaggio: avete presente il detto \"tenuto assieme con lo scotch\"? Qui \u00e8 realt\u00e0, fantastici cubani:\n\n\n\nhttps://imgur.com/a/v0ICF\n\n\n\nMangeremo benissimo in questo curioso appartamento nel casermone trasformato in ristorante, e spenderemo una bazzecola. \n\n\n\nDopo cena, una passeggiata fino alla spiaggia, dove in un paio di capanne si beve e si ascolta musica a palla, mentre alcuni cubani ballano sulla sabbia, e poi a nanna, Pronti per la giornata in spiaggia che rester\u00e0 negli annali delle mie vacanze!\n", "date": "20 feb 2018, 19:10", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o60-El_cuaderno_rojo_de_Cuba-Diari_di_viaggio.html"}
{"text": "\n\n\n\nBuonasera!! \n\n\n\nDopo tanta pigrizia, mi sono decisa: un anno e rotti dopo il diario West USA 2016, racconto Cuba 2017: i due opposti proprio, eh? :) \n\n\n\nEra un viaggio che avevo rimandato fin dal 1997, quando avevo dirottato dalla mia idea di visitare Cuba a visitare la Costarica. \n\n\n\nPer prima cosa voglio ringraziare gli EL e i semplici utenti che sul forum Cuba e altrove mi hanno dato un sacco di dritte utilissime. Ma tante! \n\n\n\nLo scopo primario per me \u00e8 informare, e ho visto che i diari di viaggio su Cuba sono abbastanza pochi e anche datati (mitico \u00e8 e resta quello di Tio Nash!) nonostante la meta sia molto gettonata. Quindi spero di essere utile a tanti. Poi, \u00e8 noto, ognuno pensa con la sua testa, per cui alcune mie scelte ad altri parranno stupide, \u00e8 normale e ovvio. Comunque, sono qui, pronta a rispondere a ogni curiosit\u00e0 o domanda!\n\n\n\nApro il quadernetto rosso che avevo comprato per appuntarmi qualsiasi cosa fosse stata utile per il viaggio, e che mi sono portata dietro per tutto il tempo, segnandomi cose che ora non ricorderei affatto. \n\n\n\nPartecipanti: io e mio marito, stavolta le adolescenti sono rimaste a casa. \n\n\n\nPeriodo: dal 5 al 27 agosto 2017. \n\n\n\nVolo Air France in comodissima classe Premium Economy trovata a un prezzo eccezionale grazie proprio al forum Cuba e a un commento di una persona che annunciava incredula di aver trovato un volo AF dal 25 luglio al 10 agosto circa al prezzo incredibile di circa 400 euro e chiedeva se fosse una sola o se dovesse prenotare al volo. Ovviamente: prenota al volo! \n\n\n\nIo non potevo certo partire il 25 luglio, ma nelle settimane centrali di agosto, ma comunque spinta dalla curiosit\u00e0 sono andata a vedere il sito AF. Ovviamente per i miei periodi non c'era nulla del genere, ma c'era questa incredibile offerta in Premium Economy a un prezzo che mi andava bene. Tempo di consultare mio marito e dopo un'ora il volo era nostro! :)\n\n\n\nQuesto accadeva a febbraio. Subito dopo mi sono buttata nella ricerca dell'auto a noleggio. Rassicurata da Mirella e da Ricciola sul fatto che non saremmo andati sicuramente a schiantarci come sembrava a leggere alcuni consigli, e avvisata del fatto che le auto erano poche e care, dopo un attento studio di tutti i siti di prenotazione ho deciso di puntare sul sicuro e ho prenotato una economica con cambio automatico (consigliato a Cuba) direttamente in Italia, e prenotando cos\u00ec presto ho avuto ai primi di marzo la conferma da Cuba che l'auto per noi c'era, confermata 100%. \n\n\n\nPoi sono passata all'itinerario e alla scelta delle casas particulares, con mio sommo divertimento negli uggiosi weekend invernali.\n\n\n\nFare e disfare, come per la California, il divertimento primo di ogni programmazione :)\n\n\n\nAlla fine, ecco l'itinerario. Dopo lunghe indecisioni, per mancanza di tempo, ho sacrificato Baracoa per Vinales. O un estremo o l'altro, la scelta ci voleva!\n\n\n\nArrivo all'Avana il 5 sera e pernottamento a Bojeros, vicino all'aeroporto, giusto per andare a prendere l'auto la mattina dopo alle 9.\n\n\n\nDue notti a Vinales (per la natura)\n\n\n\nDue notti a Playa Giron (per lo snorkeling)\n\n\n\nDue notti a Trinidad (per l'architettura e il trekking)\n\n\n\nUna notte a Camaguey (per spezzare il viaggio e vederla un po')\n\n\n\nDue notti a Bayamo (per la Comandancia de La Plata)\n\n\n\nDue notti a Santiago (per assaporare l'Oriente)\n\n\n\nDue notti a Guardalavaca (per il mare)\n\n\n\nDue notti a Moron (per Cayo Guillermo)\n\n\n\nDue notti a Remedios (per Cayo Santa Maria)\n\n\n\nUna notte a Santa Clara (per il Che, di cui so vota morte e miracoli)\n\n\n\nDue notti all'Avana (con partenza per l'Italia alla sera) per tutto :)\n\n\n\ninsomma, come per il West USA, tranne qualche tappa di una notte per motivi logistici, quasi tutte tappe di due notti per avere sempre un giorno intero in un luogo oltre a qualche ora i giorni degli spostamenti. A noi piace cos\u00ec ;)\n\n\n\nEd ecco il quaderno rosso con cui chiudevo l'avventura americana. Iniziamo questa!\n\n\n\nhttps://imgur.com/a/CmTta\n\n\n\nA presto!\nModificato: 08 febbraio 2018, 19:48 ", "date": "8 feb 2018, 19:47", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o70-El_cuaderno_rojo_de_Cuba-Diari_di_viaggio.html"}
{"text": "\n\n\n\nBellissimo, continua ...per piacere !\n", "date": "20 feb 2018, 21:13", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o70-El_cuaderno_rojo_de_Cuba-Diari_di_viaggio.html"}
{"text": "\n\n\n\n\"Fantozzi in spiaggia con i cubani\" ovvero \"Il porco che fece 100 km in autobus\"\n\n\n\nLa mattina, ci alziamo di buon'ora per andare finalmente in spiaggia a rilassarci, prima volta ormai da quando lasciammo Playa Giron, e...sorpresa....PIOVE!!!! \n\n\n\nNaturalmente io sono scornatissima, mio marito molto meno, ma non c'\u00e8 nulla da fare, per cui andiamo al \"centro commerciale\" (sic) dietro all'hotel Amigo Atlantico, dove c'\u00e8 una caffetteria e il wifi, per collegarci e passare un po' di tempo. \n\n\n\nVerso le dieci, sorpresa, il cielo si apre completamente e sparisce ogni traccia di nuvole, per cui ci precipitiamo in spiaggia. Sorpresa due: ai cubani, se si spingono fino al mare, la pioggia non fa un baffo, ragion per cui i pochi ombrelloni di paglia e lettini in spiaggia sono tutti gi\u00e0 stra-occupati. Vediamo in fondo alla spiaggia pile di lettini bianchi e chiediamo se sono disponibili. No, sono dell'hotel, ci fa il tizio che li gestisce. Scorno. No, ammicca e ci dice: se qualcuno vi chiede qualcosa, dite che avete amici che stanno nel Club Amigo. E si intasca i suoi 4 cuc \ud83d\ude0a , ci d\u00e0 i lettini e siccome il sole picchia fortissimo, ci piazziamo sotto gli ultimi lembi di ombra libera di un enorme albero di uva caleta gi\u00e0 occupato da una marea di cubani. \n\n\n\nhttps://imgur.com/a/u20rc\n\n\n\nMezz'ora neanche di sano relax, poi uno dei nostri vicini di albero attacca bottone, offrendoci dei bicchierini di ron. \n\n\n\n....cos\u00ec tutto cominci\u00f2 \ud83d\ude0a nel giro di un'altra mezz'ora eravamo parte del gruppo intero, dopo aver scolato vari bicchierini di ron. Sergio, cos\u00ec si chiama il tipo gioviale che ci ha avvicinati, continua a riempirceli non appena vede che il livello si abbassa pericolosamente. Io tento in ogni modo di farlo desistere ma niente da fare, quindi a un certo punto mi rassegno a tenermi in mano un bicchierino pieno tutto il tempo \ud83d\ude0a\n\n\n\nCi raccontano che sono tutti contadini e vengono da Buenaventura, Calixto Garc\u00eca, provincia di Holguin, quasi al confine con Las Tunas. Circa 100 km da Guardalavaca, sono venuti in bus a fare la gita al mare.\n\n\n\nStare con loro sar\u00e0 una vera immersione nella societ\u00e0 cubana, al di fuori dei proprietari delle casas che sono, comunque, nel loro piccolo, un'elite. Si presentano: un uomo di 50 anni spiega di essere il \"capataz\", gli altri sono suoi sottoposti; la gita a Guardalavaca \u00e8 offerta e pagata da lui, che \u00e8 pi\u00f9 ricco, a tutti loro. Il capataz ha una bella moglie di 25 anni e due bambini piccoli. Ci spiega che \u00e8 la seconda moglie, ho vaghi ricordi di un'esplicazione in spagnolo che la prima era da buttare. Anche a Cuba, come qui, l'uomo potente rimorchia bene ;) \n\n\n\nOltre a lui, c'\u00e8 un allevatore sui 40, benestante perch\u00e9 ha venti mucche, e le mucche sono una ricchezza a Cuba. Lui ha una moglie pi\u00f9 \"adeguata\" alla sua et\u00e0. E bambini naturalmente. \n\n\n\nE poi c'\u00e8 Sergio che \u00e8 scapolo e da quel che capiamo anche il pi\u00f9 povero, un semplice bracciante, dopo aver bevuto vari bicchierini di ron piagnucoler\u00e0 spesso che \u00e8 povero, riempiendo di sguardi grati il capataz per la gita che altrimenti lui non avrebbe mai potuto permettersi. Il capataz guadagna 600 pesos cubani al mese, il bracciante 20 pesos la settimana (mio marito chiede sfacciatamente e loro rispondono volentieri). Sergio \u00e8 stato soldato dell'esercito cubano in Angola. Dieci anni capiamo, ma mi sembra strano, avremo capito male!\n\n\n\nLe signore con i bambini non si schiodano dall'albero se non per andare al gabinetto e a comprare da mangiare. Sono ben truccate e ci tengono a non rovinare il trucco, quindi stanno all'ombra. Indossano delle tuniche prendisole ricamate, sberluccicanti di perline. Si vede che ci tengono a mostrare il loro status, anche con gli smartphone che possiedono. \n\n\n\n\n\nIl ron continua a girare e viene ora di pranzo. Che si fa? Niente paura, i nostri amici sollevano una specie di barella coperta da un sacco di plastica nero e ci mostrano trionfanti quel che c'\u00e8 sopra: un mezzo porco arrosto, in un pezzo intero! \n\n\n\n\n\nSe lo sono portati da casa. Ho visioni del porco ballonzolante sull'autobus, tra buche e sobbalzi! \ud83d\ude0a\n\n\n\n\n\nMio marito ha gi\u00e0 la bava alla bocca. Loro sollevano la barella e portano il porco a scaldare dai venditori di polli arrosto che sono un po' pi\u00f9 indietro, e poi iniziano a distribuirlo strappandolo a pezzi. Non provo neppure a rifiutare, sarebbe inutile, ormai lo ho capito. Per la cronaca: non avr\u00f2 nemmeno mezzo mal di pancia ed era la fine del mondo!\n\n\n\nhttps://imgur.com/a/zWYfV\n\n\n\nMio marito, per ricambiare, va al bar e compra una bottiglia di ron e otto birre. A fine giornata conter\u00f2 quattro bottiglie di ron e un'infinit\u00e0 di birre scolate. Anche perch\u00e9 loro le buttano tutte per terra e saremo noi a portare tutto al bidone!\n\n\n\nSergio, il cui tasso alcolemico ormai farebbe impallidire quello di un barile di ron, barcollante, decide che si \u00e8 invaghito di me. Lo capisco dall'occhio da pesce lesso che mette su e perch\u00e9 non mi molla un attimo, standomi a cozza, mentre mio marito continua imperterrito a mangiare il porco. Fantastico, avevo proprio voglia di far perdere la testa a un cubano che non sta pi\u00f9 in piedi, mi sento molto attraente! \ud83d\ude03 Mi parla di continuo, bofonchiando, completamente ubriaco. Io continuo a dirgli che non capisco un tubo. Per chi non lo sapesse, ho problemi di udito e per capire mi serve il labiale; dopo due settimane a Cuba cominciavo a capire qualche parola in spagnolo, ma da un cubano ubriaco perso che borbotta mangiando e bevendo non posso capire nemmeno mezza parola. Lui se ne frega, continua imperterrito a sommergermi di discorsi che dal tono piagnucoloso-occhio bollito intuisco vertere sulla sua sventurata vita e sul raggio di sole che vede in me :D Continua a propormi di andare a fare un bagno, ma non ci penso neanche! \n\n\n\n\n\nA un certo punto, la tragedia. Dopo aver preso l'ennesima scodella di porco (sono impressionata da quanto riescano a buttarne gi\u00f9) con contorno di riso, torna a sedersi accanto a me sulla sdraio, ma sbaglia la mira e si siede sul bordo. La sdraio ovviamente si ribalta. Porco, riso, rum e birra finiscono in un orrendo mix sul mio povero telo mare \ud83d\ude03 . mentre lui finisce nella sabbia tramortito. Ci metteremo in 4 a tirarlo su. \n\n\n\nOvviamente si risiede con me e via la tragedia due. Un uccello sull'uva caleta decide bene di fare i suoi bisognini sulla mia mano. Mi mancava. Faccio per alzarmi per andare a lavarmi in mare, ma lui mi precede e mi rovescia sulla mano la lattina di birra, ridendo, con l'occhio incrociato per la sbronza. \n\n\n\n\n\nFortunatamente, alle tre e mezza devono sbaraccare precipitosamente perch\u00e9 il bus per Buenaventura parte alle 4. Sergio non molla, lo devono trascinare via di peso, \u00e8 quasi commosso alle lacrime dalla bella giornata passata con noi.\n\n\n\nDania, la moglie dell'allevatore, scambia con me il numero di telefono e, sorpresa, quando torno in Italia mi trover\u00e0 su Facebook basandosi solo su nome, cognome (ce ne sono parecchie mie omonime su FB) e riconoscendomi dalla foto! Si straraccomandano che quando torneremo a Cuba, dobbiamo assolutamente andare a Buenaventura a trovarli e , quando Dania mi trover\u00e0, lo ribadir\u00e0.\n\n\n\nQuando spariscono, anche se ci siamo divertiti, tiriamo un sospiro di sollievo. Alla faccia del relax in spiaggia! \ud83d\ude0a\n\n\n\nComunque, se mai torneremo da quelle parti, ho tutte le intenzioni di andarli a trovare! \n\n\n\nDopo la loro partenza, mi dedico alle mie foto! Osservo i cubani e le loro abitudini in spiaggia. Stanno coperti, non vogliono abbronzarsi, per loro non \u00e8 un pregio.\n\n\n\nhttps://imgur.com/a/39hPq\n\n\n\nVado a fare una passeggiata e dopo aver superato uno che dorme sulla battigia, probabilmente un cugino di Sergio, la spiaggia si fa sempre pi\u00f9 deserta:\n\n\n\nhttps://imgur.com/a/nPrKB\n\n\n\nTorno indietro e quello dorme ancora \ud83d\ude32\n\n\n\nhttps://imgur.com/a/x8tq9\n\n\n\n\n\nDopo la spiaggia, andiamo a esplorare il fondo del paese, qui s\u00ec che mi piacerebbe piantare le tende!\n\n\n\nhttps://imgur.com/a/su9AN\n\n\n\nConcludo con una briosa ottantenne (minimo) che ballava scatenata (e un po' arrugginita) in spiaggia, l'immagine della cubanit\u00e0!\n\n\n\nhttps://imgur.com/a/CE6Gn\n", "date": "20 feb 2018, 21:44", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o70-El_cuaderno_rojo_de_Cuba-Diari_di_viaggio.html"}
{"text": "\n\n\n\nSultana, ma a dispetto del tuo nome ti fai \"Molestare\" dai cubani?\n\nComunque bella descrizione\n\nOsservavo che anche in Italia 80-90 anni fa l'abbronzatura non era ambita, e le ragazze figlie di contadini alla domenica si mettevano la cipria bianca perch\u00e8 sembrasse che non stavano al sole .... almeno cos\u00ec raccontava mia nonna\nModificato: 20 febbraio 2018, 22:15 ", "date": "20 feb 2018, 22:13", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o70-El_cuaderno_rojo_de_Cuba-Diari_di_viaggio.html"}
{"text": "\n\n\n\nSultana, mi hai fatto \u201cspanzare\u201d dalle risate...Ci vuole ogni tanto...\ud83d\ude02\ud83d\ude02\ud83d\ude02\n", "date": "20 feb 2018, 22:16", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o70-El_cuaderno_rojo_de_Cuba-Diari_di_viaggio.html"}
{"text": "\n\n\n\nCiao Sultana grazie per i consigli. Le mie figlie hanno 8 e 11 anni quindi suppongo che cavallo e bici siano alla loro portata. Mha... sono quasi tentata da allungarmi fino a Camaguey piuttosto anche per fare strada che a me piace sempre molto. Per il mare punto a Cayo Coco o cayo Guillermo se riesco a trovare qualcosa di non esageratamente costoso.\n\n\n\nUna domanda sull auto a noleggio. In genere la danno al mattino? Ci sono tempi biblici per averla? Pensavo di ritirarla al mattino il giorno stesso della visita alla valle di Vinales ma non vorrei che mi partisse mezza giornata solo per avere L auto...(tanto pi\u00f9 che caderebbe proprio il giorno di Natale.)\n", "date": "20 feb 2018, 22:32", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o70-El_cuaderno_rojo_de_Cuba-Diari_di_viaggio.html"}
{"text": "\n\n\n\nCiao Ricciola!! Ben ritrovata! Exuma sempre nel cuore\ud83d\ude0a\n", "date": "20 feb 2018, 22:34", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o70-El_cuaderno_rojo_de_Cuba-Diari_di_viaggio.html"}
{"text": "\n\n\n\nCiao @mariarita, non \u00e8 molto difficile sedurre un cubano completamente sbronzo, basta non riuscire a essere duri e continuare a essere gentile, come me. Sei avvisata :) \n\n\n\nLa societ\u00e0 contadina cubana \u00e8 uno spaccato della nostra vita di un secolo fa, con le dovute differenze giustamente., visto che il mondo \u00e8 andato avanti. \n\n\n\nIn pi\u00f9, a Cuba pare che essere nero sia un'onta che nemmeno nell'Alabama di Scout e Atticus Finch. \"Se vedi un bianco che corre, sta facendo sport, se vedi un nero che corre, ha rubato qualcosa\" \u00e8 un loro motto. Quindi :)\n\n\n\n@silvia, un po' di humour ogni tanto non pu\u00f2 proprio mancare, se no sai che noia :D\n\n\n\n@sunwing, veniamo alle cose pratiche, vista l'et\u00e0 delle bambine, se decidete per Vinales punta sulla gita a cavallo, ne saranno sicuramente contente. Per Camaguey, se ti piace fare strada, va benissimo come tappa, conta che sono tre ore da Trinidad comunque, prenditi il tuo tempo. \n\n\n\nL'auto: l'orario di ritiro lo scegli tu durante la prenotazione. Io ti consiglio di fare la mattina presto, cos\u00ec non sprechi la giornata e in teoria non sono ancora pieni di lavoro per cui dovresti sbrogliartela in fretta. Noi avevamo appuntamento alla Viacar all'aeroporto, ora di ritiro 9 di mattina. alle 8,30 eravamo gi\u00e0 l\u00ec in attesa davanti all'ufficio, per cui siamo stati i primi (alle 9, avevamo due coppie dietro di noi) e alle 9,15 avevamo gi\u00e0 l'auto. Ovviamente non posso dire che la circostanza valga per tutti anzi spesso si attende, ma facendo cos\u00ec dovresti limitare i ritardi quanto possibile.\n\n\n\nRicorda solo di prenotare l'auto moltissimo per tempo, pi\u00f9 aspetti, pi\u00f9 rischi che te la diano \"sulla carta\" ma di ritrovarti a pochi giorni dalla partenza che le hanno date tutte a chi aveva prenotato prima di te (\u00e8 una sorta di overbooking, visto che hanno varie agenzie di noleggio in ballo) e ti ritrovi con i soldi indietro ma a piedi.\n\n\n\nNoi avevamo prenotato a febbraio per agosto e cos\u00ec nel giro di dieci giorni avevamo gi\u00e0 il voucher confermato (quando te lo mandano, ormai puoi stare certa che sei a posto)\n\n\n\nCiao!\n", "date": "21 feb 2018, 07:24", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o70-El_cuaderno_rojo_de_Cuba-Diari_di_viaggio.html"}
{"text": "\n\n\n\nSultana, le tue avventure in vacanza sono da morire....\n\n\u00c8 vero, a Cuba, in spiaggia, ron a fiumi! Ma come fanno? E il tuo spasimante cubano, sotto gli occhi di tuo marito? E il \"cerdo asado\" in spiaggia, che comica! Le anime varie di Cuba, tutte da capire. Dal tentativo di fregarti alla generosit\u00e0 spassionata.\n\nQuando scrivi che a Guardalavaca, in quella bellissima villetta, siete diventati amici del vicinato, mi ricordi la gioia con cui molti cubani ti invitano a casa, sinceramente, senza alcun fine se non quello di conoscersi.\n\nLa bellezza delle contraddizioni.\n\nIo ho notato, ma questo succede anche da noi, l' enorme differenza di approccio in citt\u00e0 e fuori citt\u00e0. Ricordo che il mio primo impatto con L'Avana fu molto difficile, per lo stuolo di persone che chiedevano cose. Poi, girando, ho conosciuto un'altra Cuba. Secondo me, questo \u00e8 potuto succedere anche perch\u00e9 noi, come voi, eravamo autonomi. In auto abbiamo dato passaggi a tante persone, per lo pi\u00f9 medici, con le quali abbiamo parlato tanto. In pubblico gli uomini sono un po' restii (in contesti che non siano di festa), a parlare con gli stranieri, soprattutto di politica. In auto, in un contesto privato, ci hanno raccontato di tutto, nel bene e nel male. Esperienze uniche di rapporti. Vedo che anche tu sei stata interessata a conoscere le persone, oltre che i posti. Continua a raccontare, ti seguo con grande interesse.\n", "date": "21 feb 2018, 10:35", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o70-El_cuaderno_rojo_de_Cuba-Diari_di_viaggio.html"}
{"text": "\n\n\n\n@Ricciola, il mio \"spasimante\" era troppo bevuto per rendersi conto di cosa stava facendo! E mio marito troppo bramoso del cerdo asado per badare a noi, tanto che a un certo punto ho dovuto minacciarlo che se mai mi avesse lasciata l\u00ec da sola per fare un bagno o qualsiasi cosa, lo avrei messo sulla stessa graticola di polli e porco! :D\n\n\n\nFaccio mie le tue considerazioni sulle citt\u00e0 cubane, anzi, ti dir\u00f2, siccome io L'Avana la ho fatta alla fine, forse per questo (e altri motivi di cui parler\u00f2 a suo tempo) mi ha lasciata un po' delusa, soprattutto dopo l'Oriente, che \u00e8 quello che mi \u00e8 rimasto pi\u00f9 nel cuore. Forse era maglio farla all'inizio.\n\n\n\nA proposito dell'invitare a casa....stasera racconter\u00f2, ovviamente i vicini ci hanno invitati a casa! :)\n", "date": "21 feb 2018, 12:56", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o70-El_cuaderno_rojo_de_Cuba-Diari_di_viaggio.html"}
{"text": "\n\n\n\nIo l'Avana l'ho vista all'inizio e alla fine. All'inizio, per me, l'impatto \u00e8 stato pi\u00f9 difficile. Ho temuto che i rapporti fossero tutti basati sullo sfruttamento. Poi, dopo aver visto realt\u00e0 ben diverse, mi sono riappacificata. Adesso aspetto il racconto degli inviti. \n\nVai!\n", "date": "21 feb 2018, 18:05", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o70-El_cuaderno_rojo_de_Cuba-Diari_di_viaggio.html"}
{"text": "\n\n\n\nBuonasera!! \n\n\n\nDopo tanta pigrizia, mi sono decisa: un anno e rotti dopo il diario West USA 2016, racconto Cuba 2017: i due opposti proprio, eh? :) \n\n\n\nEra un viaggio che avevo rimandato fin dal 1997, quando avevo dirottato dalla mia idea di visitare Cuba a visitare la Costarica. \n\n\n\nPer prima cosa voglio ringraziare gli EL e i semplici utenti che sul forum Cuba e altrove mi hanno dato un sacco di dritte utilissime. Ma tante! \n\n\n\nLo scopo primario per me \u00e8 informare, e ho visto che i diari di viaggio su Cuba sono abbastanza pochi e anche datati (mitico \u00e8 e resta quello di Tio Nash!) nonostante la meta sia molto gettonata. Quindi spero di essere utile a tanti. Poi, \u00e8 noto, ognuno pensa con la sua testa, per cui alcune mie scelte ad altri parranno stupide, \u00e8 normale e ovvio. Comunque, sono qui, pronta a rispondere a ogni curiosit\u00e0 o domanda!\n\n\n\nApro il quadernetto rosso che avevo comprato per appuntarmi qualsiasi cosa fosse stata utile per il viaggio, e che mi sono portata dietro per tutto il tempo, segnandomi cose che ora non ricorderei affatto. \n\n\n\nPartecipanti: io e mio marito, stavolta le adolescenti sono rimaste a casa. \n\n\n\nPeriodo: dal 5 al 27 agosto 2017. \n\n\n\nVolo Air France in comodissima classe Premium Economy trovata a un prezzo eccezionale grazie proprio al forum Cuba e a un commento di una persona che annunciava incredula di aver trovato un volo AF dal 25 luglio al 10 agosto circa al prezzo incredibile di circa 400 euro e chiedeva se fosse una sola o se dovesse prenotare al volo. Ovviamente: prenota al volo! \n\n\n\nIo non potevo certo partire il 25 luglio, ma nelle settimane centrali di agosto, ma comunque spinta dalla curiosit\u00e0 sono andata a vedere il sito AF. Ovviamente per i miei periodi non c'era nulla del genere, ma c'era questa incredibile offerta in Premium Economy a un prezzo che mi andava bene. Tempo di consultare mio marito e dopo un'ora il volo era nostro! :)\n\n\n\nQuesto accadeva a febbraio. Subito dopo mi sono buttata nella ricerca dell'auto a noleggio. Rassicurata da Mirella e da Ricciola sul fatto che non saremmo andati sicuramente a schiantarci come sembrava a leggere alcuni consigli, e avvisata del fatto che le auto erano poche e care, dopo un attento studio di tutti i siti di prenotazione ho deciso di puntare sul sicuro e ho prenotato una economica con cambio automatico (consigliato a Cuba) direttamente in Italia, e prenotando cos\u00ec presto ho avuto ai primi di marzo la conferma da Cuba che l'auto per noi c'era, confermata 100%. \n\n\n\nPoi sono passata all'itinerario e alla scelta delle casas particulares, con mio sommo divertimento negli uggiosi weekend invernali.\n\n\n\nFare e disfare, come per la California, il divertimento primo di ogni programmazione :)\n\n\n\nAlla fine, ecco l'itinerario. Dopo lunghe indecisioni, per mancanza di tempo, ho sacrificato Baracoa per Vinales. O un estremo o l'altro, la scelta ci voleva!\n\n\n\nArrivo all'Avana il 5 sera e pernottamento a Bojeros, vicino all'aeroporto, giusto per andare a prendere l'auto la mattina dopo alle 9.\n\n\n\nDue notti a Vinales (per la natura)\n\n\n\nDue notti a Playa Giron (per lo snorkeling)\n\n\n\nDue notti a Trinidad (per l'architettura e il trekking)\n\n\n\nUna notte a Camaguey (per spezzare il viaggio e vederla un po')\n\n\n\nDue notti a Bayamo (per la Comandancia de La Plata)\n\n\n\nDue notti a Santiago (per assaporare l'Oriente)\n\n\n\nDue notti a Guardalavaca (per il mare)\n\n\n\nDue notti a Moron (per Cayo Guillermo)\n\n\n\nDue notti a Remedios (per Cayo Santa Maria)\n\n\n\nUna notte a Santa Clara (per il Che, di cui so vota morte e miracoli)\n\n\n\nDue notti all'Avana (con partenza per l'Italia alla sera) per tutto :)\n\n\n\ninsomma, come per il West USA, tranne qualche tappa di una notte per motivi logistici, quasi tutte tappe di due notti per avere sempre un giorno intero in un luogo oltre a qualche ora i giorni degli spostamenti. A noi piace cos\u00ec ;)\n\n\n\nEd ecco il quaderno rosso con cui chiudevo l'avventura americana. Iniziamo questa!\n\n\n\nhttps://imgur.com/a/CmTta\n\n\n\nA presto!\nModificato: 08 febbraio 2018, 19:48 ", "date": "8 feb 2018, 19:47", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o80-El_cuaderno_rojo_de_Cuba-Diari_di_viaggio.html"}
{"text": "\n\n\n\nAspetto anch'io il racconto dell'invito a cena .... per\u00f2 non dirmi che hai sedotto altri ....\n\n\n\nA proposito di bianchi e persone di colore, qualche anno fa (era andato sul giornale) nelle cantine di un condominio di Milano era comparso un cartello di questo tenore \"Abbiamo trovato due persone di colore che giravano nelle cantine, poich\u00e8 da una prima verifica nessun condomino ne sapeva nulla, n\u00e8 li conosceva, preghiamo chi avesse dato loro le chiavi, di comunicarlo, per non far preoccupare inutilmente gli altri condomini\" Firmato :I consiglieri.\n\nSi era poi scoperto che le suddette \"persone di colore\" erano 2 elettricisti chiamati dall'amministratore, che avevano svolto il loro lavoro egregiamente .... Scusate l'OT ...\nModificato: 21 febbraio 2018, 18:43 ", "date": "21 feb 2018, 18:41", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o80-El_cuaderno_rojo_de_Cuba-Diari_di_viaggio.html"}
{"text": "\n\n\n\n@mariarita, certo quei condomini erano bell'e svegli, eh? Chiedere ai due \"babau neri\" chi fossero era troppo difficlie? :-)\n\n\n\nRicciola, a me dell'Avana la cosa che \u00e8 piaciuta di pi\u00f9 \u00e8 la casa di matti in cui alloggiavamo. Mi chiedo se non \u00e8 anche che a fine viaggio uno \u00e8 un po' stanco, mi era successa la stessa cosa con San Francisco l'anno scorso, disamore dopo l'entusiasmo per Arizona e California del Sud.C'\u00e8 da dire per\u00f2 che io sono anche allergica alle citt\u00e0, vorrei vivere in una cascina!\n\n\n\nVeniamo all'invito....p.s. no basta seduzioni, mi \u00e8 bastata quella! E nemmeno cena, \u00e8 andata cos\u00ec:\n\n\n\nTornati a casa dopo la spiaggia, un po' di relax in giardino. Mentre faccio la doccia, mio marito sparisce, quando esco in giardino non c'\u00e8 pi\u00f9. Mi guardo attorno e lo vedo sulla veranda di una casa pi\u00f9 in alto, seduto con una tazza di caff\u00e8 in mano, che parla con la famiglia che ci abita. Era andata cos\u00ec, nella stradina giocavano delle bambine, cos\u00ec lui ha preso dei giochini e delle caramelle e gliele ha portate. I genitori lo hanno invitato a entrare e poi sono arrivata pure io, siamo stati l\u00ec un'ora, tra caff\u00e8, bevande e chiacchiere. La famiglia era composta da madre, padre, due bambine e la mamma di lei. La signora era una maestra elementare molto tranquilla e posata, ci \u00e8 piaciuta subito. \n\n\n\nLa sera, dopo cena (fatta in una posada sulla spiaggia) mentre ci rilassavamo sulle sedie fa capolino un'altra bambina dal cancello. Si avvicina furtiva, molto timidamente, vedo che ha dietro una nonnina anziana che la incoraggia. Allunga la manina e capisco che le amichette le hanno raccontato :) Cos\u00ec d\u00f2 anche a lei un po' di cose e lei scappa via subito :D\n\n\n\nLa mattina dopo, prima di partire per Moron, la decisione: la maestra \u00e8 la persona adatta a cui lasciare il borsone con quel che ancora c'\u00e8 dentro. Portiamo su tutto, raccomandandole di distribuire le cose tra chi ha bisogno e lei ce lo promette. Di nuovo un'ora tra caff\u00e8, frutta, biscotti e chiacchiere. Le chiedo un indirizzo mail ma non ha uno smartphone, cos\u00ec mi viene l'idea di dirle che le mander\u00f2 un mio vecchio smartphone. \n\n\n\nSolo che, arrivata a casa, mi \u00e8 stato detto che se spedisco uno smartphone a Cuba, col cavolo che arriva, per cui non ho mantenuto la promessa. Vorr\u00e0 dire che quando andr\u00f2 di nuovo a Cuba glielo porter\u00f2, adesso per\u00f2 come minimo dovrei scriverle per farle vedere che non li ho dimenticati!\n", "date": "21 feb 2018, 19:55", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o80-El_cuaderno_rojo_de_Cuba-Diari_di_viaggio.html"}
{"text": "\n\n\n\nBuongiorno!\n\n\u00c8 bello iniziare la giornata leggendo il tuo diario, pieno di informazioni e divertimento. Tuo marito, nei viaggi, mi fa morire...Sparisce e ricompare sulla terrazza dei vicini!\n\nC'\u00e8 una cosa di cui vorrei parlare, riguardo al portare e regalare le cose a Cuba, e vorrei il tuo pensiero.\n\nQuando sono andata, anche a me avevano detto di portare un po' di cose. Io ero molto restia, perch\u00e9 mi sentivo nel ruolo del colonizzatore che distribuisce roba agli sfortunati. Per questo ho portato solo medicine, lasciate in farmacia ( antibiotici a largo spettro, antidolorifici ecc.) e quaderni, penne e pennarelli. Mi sbagliavo, e mi sono pentita di aver portato poco. \n\nA parte alcuni sfruttatori, principalmente in citt\u00e0, nessuno si \u00e8 mai avvicinato con l'aria di chiedere l'elemosina, ma veramente (e questo dipende molto da come lo si d\u00e0), l'hanno vissuto come un bel regalo. \n\nQuando ho visto quanto costavano i pennarelli, rapportati al loro stipendio, mi son pentita di non averne portato un vagone. I cubani hanno una loro grande storia e una loro grande dignit\u00e0, che non perdono sicuramente nel ricevere un regalo. Ho dato una scatola di pennarelli ad una bambina a Remedios ed ho visto che si \u00e8 messa subito a colorare chiamando le amiche sulla soglia di casa. Insieme. Bella lezione!\n\nRiguardo alle promesse, anche io ne ho una in sospeso, per cui dovr\u00f2 tornare.\n\nFacendo snorkeling a Casilda, sotto Trinidad, abbiamo visto un ragazzo cubano uscire dall'acqua carico di pesce pescato da lui. Era un sub che pescava fino a 30 metri di profondit\u00e0! Aveva delle pinne difficili da descrivere, rattoppate con lo spago. Non abbiamo potuto lasciargli le nostre perch\u00e8 eravamo ad inizio viaggio e non avremmo pi\u00f9 potuto fare snorkeling noi. Gli abbiamo detto che gliele avremmo spedite, ma lui subito ci ha sconsigliato di farlo, perch\u00e9 non gli sarebbero mai arrivate. Ecco, quelle pinne gliele devo portare!\n", "date": "22 feb 2018, 09:13", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o80-El_cuaderno_rojo_de_Cuba-Diari_di_viaggio.html"}
{"text": "\n\n\n\nMi \u00e8 venuta in mente un'altra domanda, relativa a questo argomento.\n\nChe cosa consigli di portare a chi vorr\u00e0 fare dei regali? Tu sei stata di recente, io 9 anni f\u00e0 e non so se le cose siano cambiate.\n\nAl mare non ho visto un salvagente, ma solo copertoni delle auto. Non ho visto bambini con i secchielli, ma vaschette vuote dei gelati di qualche ristorante. I ragazzi giocavano a palla con palloni fatti di stracci. Tutti si divertivano e non sembrava sentissero la mancanza di oggetti pi\u00f9 consoni, ma sicuramente graditi se regalati.\n\nRicordo che una bambina si \u00e8 messa a piangere quando ho scattato una foto col flash. Si \u00e8 spaventata perch\u00e9 non l'aveva mai visto. Si \u00e8 poi incuriosita quando le ho fatto vedere la sua immagine fotografata.\n\n\u00c8 ancora cos\u00ec?\n", "date": "22 feb 2018, 10:56", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o80-El_cuaderno_rojo_de_Cuba-Diari_di_viaggio.html"}
{"text": "\n\n\n\nBene Sultana grazie ancora per altre cose magari ti disturbo pi\u00f9 avanti. Per L auto Cubapoint mi ha detto di chiedere a giugno per fine dicembre quindi i tempi sono come i tuoi.\n\nA presto\n", "date": "22 feb 2018, 10:56", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o80-El_cuaderno_rojo_de_Cuba-Diari_di_viaggio.html"}
{"text": "\n\n\n\nSunwing, perfetto per l'auto, per il resto sono qui, quando vuoi chiedi pure! \n\n\n\n\n\nRicciola, i tuoi dubbi sono stati anche i miei, ma siccome avevo letto molti nel forum dire che i cubani chiedono spesso certe cose che per loro sono fuori portata (un esempio: la biancheria intima, pare sia carissima) e soprattutto avendo con la tariffa Premium la possibilit\u00e0 di portare due valigie da stiva a testa, ho fatto un grosso borsone solo di cose da regalare. Uno solo, oltre alle nostre due valigie, perch\u00e9 temevo non ci stesse tutto nel bagagliaio e non volevo lasciare una valigia sui sedili e rovinarmi la vacanza con l'ansia! iIl borsone ovviamente lo ho lasciato alla maestra di Guardalavaca con gli ultimi abiti dentro.\n\n\n\nIl bello \u00e8 che non ho portato quaderni, penne e pennarelli \ud83d\ude32 e dire che in Egitto ne portavo una marea! Li tengo presente prossima volta....\n\n\n\nSono stata consigliata soprattutto da Mirella e Silviaestrella, che ringrazio per le dritte. Che elenco qui in risposta alla tua domanda. \n\n\n\nAvevo tante cose delle mie figlie, magliette, pantaloncini che non usano pi\u00f9, ci ho aggiunto varie infradito (pure quelle a quanto pare carissime a Cuba) e: saponi, shampoo, bagnoschiuma, dentifrici, spazzolini. Oltre a giocattoli e caramelle. \n\n\n\nHo escluso cose pi\u00f9 ingombranti, in effetti sarebbe carino poter portare cose da spiaggia ai bambini, ma ingombrano. Magari dei piccoli gonfiabili prossima volta ;)\n\n\n\nPare che anche qualche vecchio cellulare sia graditissimo, ma ci sono limitazioni a portarne, c'\u00e8 un post nel forum che ne parla.\n\n\n\n\n\n\n\nSulle pinne...tanto perch\u00e9 siamo in sintonia... a Remedios, quando ormai non avremmo fatto pi\u00f9 mare, ho regalato maschera e tubo al ragazzo che ci custodiva l'auto in un cortile ed \u00e8 stato veramente contento. Poi, alla signora che aiutava la padrona di casa sempre a Remedios, ho lasciato la borsa robusta del supermercato (hai presente quelle grandi e robuste che durano una vita) che avevo portato, piegata, per portare in spiaggia le cose da snorkeling. E' un trucco utile: non tiene posto, \u00e8 capiente, non patisce acqua, sabbia, alla fine \u00e8 un regalo gradito....e lei \u00e8 stata davvero contenta perch\u00e9 a Cuba pure le borse per la spesa sono rammendate, come si vede nella mia ultima foto di Santiago dove un anziano rammenda borse della spesa.\n\n\n\nPoi, a Santa Clara, partendo per l'Avana dove avremmo lasciato la macchina, ho lasciato alla padrona di casa la borsa frigo pieghevole e i ghiaccioli piatti che avevo portato per l'acqua e bibite da lasciare in auto. Col caldo di Cuba, penso di averle fatto un piacere! \ud83d\ude0a\n\n\n\n\n\n\n\nComunque, i bambini del popolo giocano ancora come hai descritto tu, invece ho notato che in alcuni casi, ma non tutti, i bambini dei gestori delle case particular avevano cose di standard occidentale. Scarpe da ginnastica firmate, computer, pattini in linea, cagnolini di razza. Due, la piscina. Vuote, perch\u00e9 a causa della siccit\u00e0 il governo ha proibito ai privati di riempirle! \ud83d\ude03\n\n\n\nNon credo che 9 anni fa le cose fossero cos\u00ec, tu ne hai viste?\n\n\n\n\n\nA tra poco con Moron e i Cayos Guillermo e Romano!\n", "date": "22 feb 2018, 18:32", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o80-El_cuaderno_rojo_de_Cuba-Diari_di_viaggio.html"}
{"text": "\n\n\n\nSi parte da Guardalavaca direzione Moron. E' il tratto pi\u00f9 lungo che facciamo assieme a Vinales-Playa Giron. Infatti partiremo alle 8,30 e arriveremo alle 16, ma questo anche per le nostre abitudini di fermarci a curiosare, oltre al fatto che la strada \u00e8 a tratti abbastanza brutta (siamo passati da Holguin e Las Tunas poi abbiamo preso il Circuito Norte). \n\n\n\nPoco dopo la partenza, gi\u00e0 ci fermiamo, un banchetto di frutta \u00e8 troppo invitante :) Non lo sapevo, ma il giorno dopo sarebbe stata la nostra salvezza! \n\nhttps://imgur.com/a/qbFSZ\n\n\n\nA Holguin notiamo che i bicitaxi con il \"sidecar\" pare essere il mezzo pi\u00f9 diffuso in citt\u00e0, a volte ha persino un ombrellone sopra! C'\u00e8 l'ennesimo carnaval, ma \u00e8 troppo presto per pranzo, quindi non ci fermiamo.\n\nhttps://imgur.com/a/A2aXu\n\n\n\nSul circuito norte, il paesaggio \u00e8 completamente sperduto e rurale. Di tanto in tanto, incontriamo mucche e cavalli beatamente in mezzo alla strada, tanto sono abituati a veder poche auto. Ma niente paura, \u00e8 impossibile investirli, si vedono da lontano, non si buttano sotto le ruote, si spostano paciosi al suono del clacson. Ci fermiamo a provare a raccogliere una canna da zucchero da succhiare, ma sa di niente, una mia amica brasiliana poi mi spiegher\u00e0 che quelle sono di un altro tipo. Anche qui i contadini essiccano il raccolto sull'asfalto.\n\n\n\nhttps://imgur.com/a/UNa9h\n\n\n\nPit stop per l'ennesima pizza a 5 pesos cubani, e infine arriviamo a Moron, che \u00e8 una cittadina senza particolari attrattive, ma molto viva per la vicinanza a Cayo Coco e Guillermo. Attraversandola, mi diverto a osservare la solita inventiva dei cubani, come l'originale \"aria condizionata\" su un carretto nella seconda foto!\n\n\n\nMoron \u00e8 anche la citt\u00e0 del Vaquerito. Lo conoscete? Era un ragazzetto straordinario che, combattendo nella colonna di Che Guevara fin dalla Sierra Maestra, si distinse per il suo coraggio, Mise su un manipolo di volontari, il \"Plotone Suicida\", che con azioni temerarie disorientava il nemico che, spiazzato, soccombeva all'arrivo delle truppe vere e proprie. A lui, proprio a lui e al suo coraggio, si deve l'attacco al Tren Blindado. Mor\u00ec poco dopo durante la presa della caserma di Santa Clara, a 22 anni, proprio il giorno prima che Batista grazie anche a lui si arrendesse e scappasse da Cuba. \"Mi hanno ammazzato cento uomini\" disse il Che alla notizia, e a Moron, in piazza, troneggia un' enorme insegna con queste parole.\n\n\n\n\n\nhttps://imgur.com/a/kdugB\n\n\n\nArriviamo alla casa (Pino Y Agnia) e \u00e8 una delle pi\u00f9 curate in cui soggiorniamo. Ha un giardino curatissimo, la piscina, nel giardino una lucertola dai colori fantasmagorici ci accoglie. Pino e sua moglie sono giovani e modernissimi, non sembrano neppure cubani. In cucina, c'\u00e8 il microonde e il frigo americano. \n\n\n\nhttps://imgur.com/a/pC3fF\n\n\n\nMangeremo (molto bene) in un ristorante in citt\u00e0, perch\u00e9 da quando ha due bambini piccoli, la moglie di Pino non cucina per gli ospiti, lo rifar\u00e0 in futuro. La sera dopo, sabato, ci sar\u00e0 fiesta, quindi mangeremo in piazza, come piace a noi. Ma prima si va ai Cayos!\n", "date": "22 feb 2018, 19:01", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o80-El_cuaderno_rojo_de_Cuba-Diari_di_viaggio.html"}
{"text": "\n\n\n\nLa mattina, di buon ora come solito, ci avviamo per attraversare il chilometrico pedraplen dei Jardines del Rey.\n\n\n\nhttps://imgur.com/a/Lm1Et\n\n\n\nPrima meta: Playa Pilar, la celeberrima. Sul ponte che collega Cayo Coco e Cayo Guillermo, statue di Hemingway ci accolgono. I piccoli cayos che si intravvedono hanno colori fantastici.\n\n\n\nhttps://imgur.com/a/BiJvv\n\n\n\nA Playa Pilar, due \"brutte\" sorprese. La prima: c'\u00e8 molto vento e mare contro, e questo rovina un po' la magia idilliaca di quella spiaggia. La seconda: anche se \u00e8 presto, praticamente tutta l'ombra (pochi gazebo e pochi ombrelloni) \u00e8 gi\u00e0 occupata. Molti lettini sono sommersi dall' acqua che causa onde e vento arriva molto dentro la spiaggia.Gli occupanti hanno tutti il braccialetto al polso, quindi capisco che sono in gita dai resort vicini. Non c'\u00e8 lotta, impossibile arrivare prima di loro da Moron! :)\n\n\n\nFortunatamente ho un guizzo di genio (strano) e nel \"corridoio\" di sabbia tra la prima e la seconda fila di gazebi ne intravvedo uno vuoto e mi fermo a occuparlo, mentre mio marito va fino ai chioschi a vedere se ci sono posti. Niente, quindi ci mettiamo l\u00ec. Mentre lui tornava, sono arrivate altre persone, quindi per fortuna mi ero fermata. I due lettini, il gazebo e due drink, 10 CUC. \n\n\n\nI colori sono spettacolari. Mi gusto il solito mojito. La seconda fila la definisco ironicamente \"da poveri\" perch\u00e9 non \u00e8 certo bella come la prima che si vede in foto, sono tettoie raffazzonate, non gazebo belli cos\u00ec ;)\n\n\n\nComunque, se non guardiamo l'orrendo casermone in costruzioneche purtroppo deturpa la punta in fondo, \u00e8 bellissima. Faccio bagni nelle onde, \u00e8 divertente.\n\n\n\nhttps://imgur.com/a/JmqTc\n\n\n\nVerso l'ora di pranzo, decidiamo di andare a mangiare qualcosa. Saltiamo il ristorante dietro la spiaggia perch\u00e9 caro per via della location, e ci dirigiamo verso Cayo Coco per andare a esplorare Cayo Romano, che era la mia fissa, essendo pi\u00f9 selvaggio. Tuttavia non riusciremo a mangiare nulla, perch\u00e9 l'unico locale aperto che troviamo \u00e8 un fast food della catena \"El Rapido\" (sottotitolo: perch\u00e9 il tuo tempo ha valore) . Entriamo e c'\u00e8 un solo avventore che con una flemma tutta cubana ci mette ben dieci minuti a scegliere un succo di frutta, manco fosse un anello di fidanzamento. La tipa alla cassa \u00e8 pi\u00f9 lenta di lui e quando le facciamo capire che magari vorremmo mangiare, ha solo pizze surgelate e ci dice, con una flemma incredibile e continuando a parlare col tizio che controlla i succhi di frutta in ogni angolo, che ci vuole mezz'ora. Mezz'ora una pizza surgelata e si fanno chiamare EL Rapido? Mi sale la mosca al naso e esco furibonda, con mio marito stupefatto :), Non troviamo niente altro, per cui mangiamo la frutta del giorno prima che per fortuna avevamo!\n\n\n\nComunque. Dopo un po' di giri, finalmente troviamo Playa Los Pinos a Cayo Romano, lungo una strada di sabbia bianca accecante. E' quel che cercavo, selvaggia, semideserta! Ci sono alberi per l'ombra. Ce la godiamo fino all'ora di andare a casa.\n\n\n\nhttps://imgur.com/a/oMpeR\n\n\u00a0\n\nTornando, vediamo un fenicottero solitario in una palude, ci fermiamo a contemplarlo. Indi, sul pedraplen, ne vedremo un bel po'. Purtroppo, mi dicono, sono quasi tutti morti al passaggio di Irma a ottobre. Che tristezza.\n\n\n\nUna bella pina colada al chiosco sul pedraplen e via.\n\n\n\nhttps://imgur.com/a/mT5pK\n", "date": "22 feb 2018, 19:29", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o80-El_cuaderno_rojo_de_Cuba-Diari_di_viaggio.html"}
{"text": "\n\n\n\nA me fai venire una gran voglia di partire. Poi, con tutta questa pioggia e il freddo che sta facendo qua, le immagini sembrano un paradiso perduto...\n", "date": "22 feb 2018, 20:14", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o80-El_cuaderno_rojo_de_Cuba-Diari_di_viaggio.html"}
{"text": "\n\n\n\nAnche a me viene voglia di partire !\n", "date": "22 feb 2018, 20:30", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o80-El_cuaderno_rojo_de_Cuba-Diari_di_viaggio.html"}
{"text": "\n\n\n\nBuonasera!! \n\n\n\nDopo tanta pigrizia, mi sono decisa: un anno e rotti dopo il diario West USA 2016, racconto Cuba 2017: i due opposti proprio, eh? :) \n\n\n\nEra un viaggio che avevo rimandato fin dal 1997, quando avevo dirottato dalla mia idea di visitare Cuba a visitare la Costarica. \n\n\n\nPer prima cosa voglio ringraziare gli EL e i semplici utenti che sul forum Cuba e altrove mi hanno dato un sacco di dritte utilissime. Ma tante! \n\n\n\nLo scopo primario per me \u00e8 informare, e ho visto che i diari di viaggio su Cuba sono abbastanza pochi e anche datati (mitico \u00e8 e resta quello di Tio Nash!) nonostante la meta sia molto gettonata. Quindi spero di essere utile a tanti. Poi, \u00e8 noto, ognuno pensa con la sua testa, per cui alcune mie scelte ad altri parranno stupide, \u00e8 normale e ovvio. Comunque, sono qui, pronta a rispondere a ogni curiosit\u00e0 o domanda!\n\n\n\nApro il quadernetto rosso che avevo comprato per appuntarmi qualsiasi cosa fosse stata utile per il viaggio, e che mi sono portata dietro per tutto il tempo, segnandomi cose che ora non ricorderei affatto. \n\n\n\nPartecipanti: io e mio marito, stavolta le adolescenti sono rimaste a casa. \n\n\n\nPeriodo: dal 5 al 27 agosto 2017. \n\n\n\nVolo Air France in comodissima classe Premium Economy trovata a un prezzo eccezionale grazie proprio al forum Cuba e a un commento di una persona che annunciava incredula di aver trovato un volo AF dal 25 luglio al 10 agosto circa al prezzo incredibile di circa 400 euro e chiedeva se fosse una sola o se dovesse prenotare al volo. Ovviamente: prenota al volo! \n\n\n\nIo non potevo certo partire il 25 luglio, ma nelle settimane centrali di agosto, ma comunque spinta dalla curiosit\u00e0 sono andata a vedere il sito AF. Ovviamente per i miei periodi non c'era nulla del genere, ma c'era questa incredibile offerta in Premium Economy a un prezzo che mi andava bene. Tempo di consultare mio marito e dopo un'ora il volo era nostro! :)\n\n\n\nQuesto accadeva a febbraio. Subito dopo mi sono buttata nella ricerca dell'auto a noleggio. Rassicurata da Mirella e da Ricciola sul fatto che non saremmo andati sicuramente a schiantarci come sembrava a leggere alcuni consigli, e avvisata del fatto che le auto erano poche e care, dopo un attento studio di tutti i siti di prenotazione ho deciso di puntare sul sicuro e ho prenotato una economica con cambio automatico (consigliato a Cuba) direttamente in Italia, e prenotando cos\u00ec presto ho avuto ai primi di marzo la conferma da Cuba che l'auto per noi c'era, confermata 100%. \n\n\n\nPoi sono passata all'itinerario e alla scelta delle casas particulares, con mio sommo divertimento negli uggiosi weekend invernali.\n\n\n\nFare e disfare, come per la California, il divertimento primo di ogni programmazione :)\n\n\n\nAlla fine, ecco l'itinerario. Dopo lunghe indecisioni, per mancanza di tempo, ho sacrificato Baracoa per Vinales. O un estremo o l'altro, la scelta ci voleva!\n\n\n\nArrivo all'Avana il 5 sera e pernottamento a Bojeros, vicino all'aeroporto, giusto per andare a prendere l'auto la mattina dopo alle 9.\n\n\n\nDue notti a Vinales (per la natura)\n\n\n\nDue notti a Playa Giron (per lo snorkeling)\n\n\n\nDue notti a Trinidad (per l'architettura e il trekking)\n\n\n\nUna notte a Camaguey (per spezzare il viaggio e vederla un po')\n\n\n\nDue notti a Bayamo (per la Comandancia de La Plata)\n\n\n\nDue notti a Santiago (per assaporare l'Oriente)\n\n\n\nDue notti a Guardalavaca (per il mare)\n\n\n\nDue notti a Moron (per Cayo Guillermo)\n\n\n\nDue notti a Remedios (per Cayo Santa Maria)\n\n\n\nUna notte a Santa Clara (per il Che, di cui so vota morte e miracoli)\n\n\n\nDue notti all'Avana (con partenza per l'Italia alla sera) per tutto :)\n\n\n\ninsomma, come per il West USA, tranne qualche tappa di una notte per motivi logistici, quasi tutte tappe di due notti per avere sempre un giorno intero in un luogo oltre a qualche ora i giorni degli spostamenti. A noi piace cos\u00ec ;)\n\n\n\nEd ecco il quaderno rosso con cui chiudevo l'avventura americana. Iniziamo questa!\n\n\n\nhttps://imgur.com/a/CmTta\n\n\n\nA presto!\nModificato: 08 febbraio 2018, 19:48 ", "date": "8 feb 2018, 19:47", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o90-El_cuaderno_rojo_de_Cuba-Diari_di_viaggio.html"}
{"text": "\n\n\n\nE allora, Silvia...nella fretta mi \u00e8 saltato un link di foto, quello dell'ingresso e dei lettini a Playa Pilar, per cui lo metto qui, e la voglia di partire aumenta (mi faccio venire voglia di partire da sola! ;)\n\n\n\nhttps://imgur.com/a/mp3x1\n", "date": "22 feb 2018, 20:34", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o90-El_cuaderno_rojo_de_Cuba-Diari_di_viaggio.html"}
{"text": "\n\n\n\nNon lo dite a me!\n", "date": "22 feb 2018, 20:55", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o90-El_cuaderno_rojo_de_Cuba-Diari_di_viaggio.html"}
{"text": "\n\n\n\nChe foto stupende @sultana,e che diario piacevolissimo!\n\nGrazie.\n", "date": "22 feb 2018, 20:56", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o90-El_cuaderno_rojo_de_Cuba-Diari_di_viaggio.html"}
{"text": "\n\n\n\nDopo la lettura di questo diario...tutti a Cuba!\n\nLe differenze che vedo? I meravigliosi gazebo \"da ricchi\" non c'erano a Playa Pilar. La passerella blu ha sostituito una vecchia barcollante. La costruzione in fondo...neanche a parlarne! Per il resto, dalle splendide foto, mi pare che Cuba non sia molto cambiata. Credo per\u00f2 che la pi\u00f9 grande differenza l'abbia segnata l'arrivo di Internet che 9 anni fa non c'era.\n\nPrenotare una casa particular su internet...non esisteva!\n\nVai Sultana!\n", "date": "23 feb 2018, 08:38", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o90-El_cuaderno_rojo_de_Cuba-Diari_di_viaggio.html"}
{"text": "\n\n\n\nAllora, si parte tutte quante insieme? Del resto ormai sono specializzata come T.O. ! :-) La gita in 9 a Luxor che ho organizzato \u00e8 andata benissimo!\n\n\n\n@Ricciola credo che mi piacerebbe moltissimo andare alla ventura a Cuba senza prenotare le casas prima, vedere giorno per giorno...ma di questi tempi ad agosto penso che sia un rischio, c'\u00e8 tanta gente, soprattutto a Est. Incapperemo in un paio di \"pacchi\" dei proprietari, ci sto arrivando.\n\n\n\n\u00a0La mattina del 21 partiamo per Remedios con molta calma, siccome la strada non \u00e8 lunga, dopo aver fatto un giro a piedi per Moron e un po' di acquisti., in un mercatino di artigianato sulla piazza. Il cielo, inizialmente azzurro, si far\u00e0 plumbeo mentre saliamo verso nord. Quando ci fermiamo per la solita pizza cubana, sta iniziando a piovere. \n\n\n\nSiamo nel solito paese sperduto, stanno smantellando il Carnaval. Il menu ci colpisce per la \"variet\u00e0\" (vedere ultima voce in basso a destra...ah Cuba :D\n\n\n\nhttps://imgur.com/a/uBLV0\n\n\n\nDopo poco, lungo la strada, clelo sempre pi\u00f9 nero e esplode una tempesta pazzesca!\n\n\n\nE' affascinante anche questo (basta che non sia tutti i giorni!)\n\nhttps://imgur.com/a/Wsaqc\n\n\n\nA un certo punto, vedo un cartello sulla destra: Mausoleo Camilo Cienfuegos. Che sar\u00e0 mai? Non lo conoscevo. \n\n\n\nOvviamente giriamo e andiamo a vedere. Sar\u00e0 una bellissima scoperta.\n\n\n\nSiamo a Yaguajay, dove Camilo e la sua colonna conquistarono la citt\u00e0 dopo 10 giorni di assedio, mentre Che Guevara conquistava contemporaneamente Santa Clara. Inizialmente doveva andare cos\u00ec, Camilo doveva prendere Yaguajay e poi andare a Santa Clara e conquistarla assieme al Che. Ma non ci fu tempo, la notizia dell'arrivo dei rinforzi di Batista dall'Avana cambio le priorit\u00e0. E cos\u00ec, Che Guevara e Santa Clara rimasero sempre associati, mentre Camilo restava in disparte. \n\n\n\nIl Mausoleo \u00e8 una piccola copia di quello del Che, ed \u00e8 davanti alla caserma che Camilo conquist\u00f2, che adesso \u00e8 diventata un ospedale. Piove forte, non c'\u00e8 anima viva, parcheggiamo nell'immenso parcheggio deserto e una signora di guardia ci viene incontro. Forse non le sembra vero di vedere visitatori, infatti \u00e8 gentilissima, ci spiega che sotto la statua c'\u00e8 un museo e dietro ci sono le sepolture dei combattenti del Frente Norte. Ci fa parcheggiare sotto un immenso albero carico di fiori rossi e ci assicura che guarder\u00e0 l'auto.\n\n\n\nEssere l\u00ec, soli, con Camilo, ci piace tanto, anche se dispiace vedere quanto p dimenticato questo eroe. Sotto la pioggia, la malinconia fa capolino.\n\n\n\nhttps://imgur.com/a/b1VOS\n\n\n\nNel museo, la storia di Camilo, i suoi oggetti personali...tanti, veramente tanti.\n\n\n\nhttps://imgur.com/a/3s34s\n\n\n\nDietro, nel cimitero dominato da una fiamma eterna, un ceppo ricorda Camilo, che non fu mai ritrovato dopo l'incidente aereo in cui scomparve (nemmeno l'aereo venne mai trovato): il suo inseparabile cappello da cowboy in bronzo, e la data della scomparsa.\n\n\n\nhttps://imgur.com/a/fDhxy\n\n\n\nQuando arriviamo a Remedios, il temporale ha ripreso potenza e assistiamo a uno spettacolo mai visto prima: le strade in alcuni punti sono completamente allagate, con l'acqua alta anche un metro, i bambini che ci giocano a pallone eccitatissimi ogni tanto si tuffano e nuotano nella strada! \n\n\n\nhttps://imgur.com/a/YT5FH\n\n\n\nIn un'altra strada, un'altra scena surreale: sotto la pioggia che scende letteralmente a cascata da una grondaia, un uomo si sta facendo la doccia! Non faccio in tempo a fotografarlo.\n\n\n\nArriviamo alla casa, e qui la sorpresa. Il proprietario, o chi per lui, ci dice che la casa \u00e8 piena, da quel che capiamo per un matrimonio (mentre lo aspettavamo, era scesa un'ospite olandese che scambiando due parole avevamo capito essere l\u00ec per un matrimonio). Ci dice che ci manda in un'altra casa, ma intanto siccome piove furiosamente, aspettiamo smetta un po'. La cosa che troviamo strana \u00e8 che questo tizio \u00e8 nervosissimo, continua ad agitare le gambe nervosamente sulla sedia mentre aspetta con noi, non \u00e8 a suo agio. Chiss\u00e0 perch\u00e9. Magari non era il proprietario? Temeva arrivasse qualcuno? Non lo sapremo mai. In ogni modo, anche se la casa che avevamo scelto era bellissima, quella in cui andremo, proprio tre o quattro portoni pi\u00f9 avanti, sar\u00e0 forse meno \"lussuosa\" ma ci staremo benissimo grazie alla gentilezza della proprietaria e delle sue aiutanti. E poi hanno una gatta soriana bellissima che si prende tante coccole :) Non si trova su Tripadvisor n\u00e8 su molti siti di casas, quindi siccome siamo stati molto bene, mi sento di segnalarne il nome, \"Casa Colonial Omara Carrillo\", se qualcuno \u00e8 interessato ho i recapiti. La casa che ci ha dato buca invece \u00e8 \"Hostal Familia Moreton Sanchez\".\n\n\n\nLa strada, il bell'ingresso della casa, il cortile interno in cui mangiavamo e la micia :)\n\n\n\nhttps://imgur.com/a/jojDb\n\n\n\nLa sera, dopo la cena in casa, un bel cocktail sulla bella piazza di Remedios che \u00e8 dietro casa, e a nanna, domani si va a Cayo Santa Maria.\n", "date": "23 feb 2018, 19:18", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o90-El_cuaderno_rojo_de_Cuba-Diari_di_viaggio.html"}
{"text": "\n\n\n\nMi correggo subito: spinta dalla curiosit\u00e0, ho visto adesso sia che la casa dove abbiamo soggiornato \u00e8 su Tripadvisor ma segnata come B&B, per quello non la avevo vista, sia che il proprietario dell'altra era proprio lui, ha la foto su Facebook .\n", "date": "23 feb 2018, 19:25", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o90-El_cuaderno_rojo_de_Cuba-Diari_di_viaggio.html"}
{"text": "\n\n\n\nPosto incantevole!\n", "date": "23 feb 2018, 21:02", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o90-El_cuaderno_rojo_de_Cuba-Diari_di_viaggio.html"}
{"text": "\n\n\n\nSiamo pronti per Cayo Santa Maria. \n\n\n\nLa deliziosa senora Omara ci d\u00e0 una dritta eccezionale su dove andare a passare la giornata di relax totale in spiaggia che ci aspetta. Prendete nota, sempre se \u00e8 tuttora valida, siccome a Cuba le cose cambiano in fretta.\n\n\n\nCi consiglia di andare in un resort aperto da poco, dice, che si chiama Las Terrazas, ed \u00e8 situato tra l'Ocean Casa del Mar e il Valentin Perla Blanca. Fa prezzi molto bassi per l'entrata alla spiaggia per promuoversi, dice.\n\n\n\nCos\u00ec facciamo, e per fortuna a differenza di Playa Pilar stavolta, arrivando di buon'ora, ci sono quasi tutti gli ombrelloni (non sono molti) liberi e possiamo scegliere il punto che pi\u00f9 ci aggrada. \n\n\n\nL'incredibile prezzo per un ombrellone, due lettini e due drink inclusi \u00e8 5 CUC in totale! Per tutto il giorno ovviamente. \n\n\n\nhttps://imgur.com/a/6yvbl\n\n\n\nNon c'\u00e8 molto da raccontare su questa giornata, solo immagini una pi\u00f9 bella dell'altra. Qui il mare \u00e8 calmo, ne osservo il colore cambiare durante la giornata. \n\n\n\nCi sono molti cubani in spiaggia. O \u00e8 cambiato qualcosa (avevo letto che i cubani non possono andare sui cayos, e questa cosa non mi piaceva) o sono turisti magari residenti in USA? Chiss\u00e0? @Ricciola, i bambini, lo noto adesso, hanno tutti giochi da spiaggia moderni, il che mi fa pensare che siano turisti.\n\n\n\nhttps://imgur.com/a/e5jIM\n\n\n\nNaturalmente tiro fuori la mia amaca gonfiabile e mi godo il mare calmo per ore. Pranziamo al ristorante del resort, si pu\u00f2 spaziare dal semplice gelato ai toast al pranzo vero e proprio. E' il mio compleanno, per cui non badiamo a spese. :)\n\n\n\nNel pomeriggio, arrivano dei catamarani. Il loro colore, unito a quello del mare che ora, con il sole alle spalle, \u00e8 al meglio, crea quadri affascinanti.\n\n\n\nhttps://imgur.com/a/vfXYx\n\n\n\nDopo ore di dolce far niente, lasciamo Las Terrazas, e cerchiamo di esplorare un po' il cayo, in particolare cerco una spiaggia indicata sulla Lonely Planet come deserta e bellissima ma ovunque ci bloccano l'accesso perch\u00e9 ci sono resort o cantieri. Non riusciamo a trovare un solo accesso al mare, ma non ci impegniamo pi\u00f9 di tanto, siamo stati benissimo a Las Terrazas, poca gente, tanto relax, nessun'orda di turisti, solo i cubani e chi come noi era in autonomia, per cui torniamo a Remedios.\nModificato: 24 febbraio 2018, 10:50 ", "date": "24 feb 2018, 10:48", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o90-El_cuaderno_rojo_de_Cuba-Diari_di_viaggio.html"}
{"text": "\n\n\n\nA Remedios, andiamo un po' a spasso, soprattutto mio marito vuole portarmi a vedere la fabbrica di sigari Cohiba che la mattina gli ha fatto vedere il ragazzo del garage quando \u00e8 andato a prendere l'auto. \n\n\n\nIl sigarificio \u00e8 intestato al Vaquerito, che fa capolino sopra le teste delle lavoranti, che osserviamo dai finestroni aperti\n\n\n\nhttps://imgur.com/a/e5vjx\n\n\n\nEntriamo nella hall, ma il guardiano ci dice che non si pu\u00f2 entrare dentro la fabbrica e nemmeno fotografare a parte l'entrata appunto, in cui personaggi famosi con un Cohiba in bocca occhieggiano dalle pareti. Io riconosco solo il Che e Compay Segundo, qualcuno sa dirmi chi sono gli altri?\n\n\n\nhttps://imgur.com/a/7kI0U\n\n\n\nComunque, fotografiamo tutto dai finestroni, \u00e8 davvero interessante vedere la lavorazione dei sigari:\n\n\n\nhttps://imgur.com/a/WRtkW\n\n\n\nImprovvisamente, un paio di lavoranti, alla faccia del guardiano (che sicuramente sa) ci offrono di comprare dei sigari. Mio marito non si fa pregare, questi sono sicuramente veri, in quanto li prendono direttamente dagli stalli dove li hanno riposti davanti a loro e glieli passano dalla finestra. \n\n\n\nSicuro, non \u00e8 corretto, ma a Cuba inventarsi qualcosa per guadagnare qualche CUC con cui arrotondare lo stipendio in pesos, CUC con cui possono comprarsi molte cose altrimenti precluse, \u00e8 una prassi....\n\n\n\nAlla sera, un daiquiri fantastico in piazza, per il mio compleanno, che continueremo a festeggiare a Caibarien a pranzo il giorno dopo.\n\n\n\nhttps://imgur.com/a/4Ucf5\n", "date": "24 feb 2018, 11:16", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o90-El_cuaderno_rojo_de_Cuba-Diari_di_viaggio.html"}
{"text": "\n\n\n\nLa mattina del 23, abbiamo tempo. Santa Clara, prossima tappa, \u00e8 molto vicina, e su consiglio della senora Omara, decidiamo di andare a pranzo a Caibarien, che \u00e8 una cittadina famosa per i granchi. \n\n\n\nCaibarien \u00e8 molto decadente, atmosfera molto retro, l'aria \"povera\" rispetto a Remedios. Il ristorante, per\u00f2, dentro, \u00e8 bellissimo e molto curato. Prendiamo due diversi piatti di granchio eccezionali, ed ecco che anche quest'anno il mio compleanno \u00e8 festeggiato come si deve!\n\n\n\nhttps://imgur.com/a/XuVOG\n\n\n\nArriviamo a Santa Clara nel primo pomeriggio, e una nuova sorpresa: la casa prenotata ci d\u00e0 di nuovo buca! Due volte di seguito dopo oltre due settimane senza problemi, incredibile. Mi pare evidente che \u00e8 dovuto al fatto di essere in posti iper turistici, per cui i proprietari non si fanno problemi a tirar pacchi se qualcuno bussa alla loro porta :) Stavolta, la scusa -o la verit\u00e0, tutto \u00e8 possibile - \u00e8 che all'occupante della ns. camera hanno rubato il passaporto in discoteca, per cui non pu\u00f2 andare via. A differenza di Remedios, il proprietario non ha l'aria nervosa, si scusa pi\u00f9 volte. E ci accompagna in un'altra casa dietro l'angolo. Che peraltro \u00e8 bellissima, si chiama Hostal La Casita, e i proprietari sono gentilissimi. Siamo a due passi sia dal Tren Blindado che da Piazza Vidal, il centro. \n\nPer cui, decidiamo di andare a vedere prima il Tren Blindado, a piedi. Il sito \u00e8 esattamente dove si comp\u00ec la magistrale impresa del Che, il quale ebbe l'idea di far deragliare questo treno che arrivava dall'Avana carico di armi e soldati, scardinando le rotaie con un caterpillar, dopo che il Plotone Suicida del Vaquerito lo aveva fatto deviare dal percorso originario per farlo finire sui binari divelti.\n\n\n\nhttps://imgur.com/a/hnukK\n\n\n\nDopo, decidiamo di andare al Mausoleo del Che con un carretto a cavallo, che \u00e8 guidato da un curioso personaggio, con cappello da cowboy e un completo di jeans rosso a fiori, che ci chediamo dove abbia pescato! Attraversiamo Santa Clara, ovviamente fotografo la vita quotidiana, quando arriviamo al Mausoleo il cielo \u00e8 ormai plumbeo, promette male\n\n\n\nhttps://imgur.com/a/9aALf\n\n\n\nFacciamo un giro, ma l'atmosfera \u00e8 cos\u00ec cupa che decidiamo di tornare la mattina dopo, in auto, partendo per l'Avana\n\n\n\nhttps://imgur.com/a/N4cj8\n\n\n\nquindi risaliamo sul carretto che ci aspettava per riportarci indietro e, oltrepassando di nuovo il Tren Blindado, andiamo a vedere la statua del Che di fronte alla sede del Partito.\n\n\n\nCon un bambino in braccio, e garofani rossi sul piede, la statua \u00e8 molto bella, rappresenta bene il Che e la sua tenerezza.\n\n\n\nhttps://imgur.com/a/Ka5Ub\n\n\n\nDopo, decidiamo di perderci a piedi per le vie di Santa Clara cercando i luoghi in cui mor\u00ec il Vaquerito, nell'attacco alla caserma di polizia. Inizia a piovere, \u00e8 destino che incontriamo questi eroi sempre sotto una triste pioggia. Ben presto riconosco i luoghi: la chiesa davanti alla caserma ora intitolata a lui, davanti alla quale ragazzi giocano a pallone e baseball sotto la pioggia, le case che El Vaquerito ordin\u00f2 di sfondare dall'interno per arrivare alla caserma. Mi chiedo su quale tetto fosse, quando \u00e8 morto. La stele che gli \u00e8 stata dedicata \u00e8 solitaria sotto la pioggia. \n\n\n\nhttps://imgur.com/a/Tl951\n\n\n\nLa mattina dopo, il Mausoleo del Che ha tutto un altro aspetto sotto il sole. Visitiamo prima le tombe, disposte in modo molto simile al mausoleo di Camilo a Yaguajay, fiamma eterna compresa, poi entriamo nel museo, dopo aver comprato un fiore. Davanti alla tomba di Che Guevara, le cui ossa son state ritrovate solo trent'anni dopo la morte, mi chiedo se \u00e8 veramente l\u00ec dentro. Qualcosa, una sensazione in me, mi dice di no. Chiss\u00e0.\n\n\n\nhttps://imgur.com/a/dFIgj\n\n\n\nSi parte, destinazione aeroporto dell'Avana, dove lasceremo la nostra piccola auto rossa (non poteva essere di altro colore!) per andare in taxi in citt\u00e0, ultima tappa prima della partenza.\n", "date": "24 feb 2018, 17:12", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o90-El_cuaderno_rojo_de_Cuba-Diari_di_viaggio.html"}
{"text": "\n\n\n\nBuonasera!! \n\n\n\nDopo tanta pigrizia, mi sono decisa: un anno e rotti dopo il diario West USA 2016, racconto Cuba 2017: i due opposti proprio, eh? :) \n\n\n\nEra un viaggio che avevo rimandato fin dal 1997, quando avevo dirottato dalla mia idea di visitare Cuba a visitare la Costarica. \n\n\n\nPer prima cosa voglio ringraziare gli EL e i semplici utenti che sul forum Cuba e altrove mi hanno dato un sacco di dritte utilissime. Ma tante! \n\n\n\nLo scopo primario per me \u00e8 informare, e ho visto che i diari di viaggio su Cuba sono abbastanza pochi e anche datati (mitico \u00e8 e resta quello di Tio Nash!) nonostante la meta sia molto gettonata. Quindi spero di essere utile a tanti. Poi, \u00e8 noto, ognuno pensa con la sua testa, per cui alcune mie scelte ad altri parranno stupide, \u00e8 normale e ovvio. Comunque, sono qui, pronta a rispondere a ogni curiosit\u00e0 o domanda!\n\n\n\nApro il quadernetto rosso che avevo comprato per appuntarmi qualsiasi cosa fosse stata utile per il viaggio, e che mi sono portata dietro per tutto il tempo, segnandomi cose che ora non ricorderei affatto. \n\n\n\nPartecipanti: io e mio marito, stavolta le adolescenti sono rimaste a casa. \n\n\n\nPeriodo: dal 5 al 27 agosto 2017. \n\n\n\nVolo Air France in comodissima classe Premium Economy trovata a un prezzo eccezionale grazie proprio al forum Cuba e a un commento di una persona che annunciava incredula di aver trovato un volo AF dal 25 luglio al 10 agosto circa al prezzo incredibile di circa 400 euro e chiedeva se fosse una sola o se dovesse prenotare al volo. Ovviamente: prenota al volo! \n\n\n\nIo non potevo certo partire il 25 luglio, ma nelle settimane centrali di agosto, ma comunque spinta dalla curiosit\u00e0 sono andata a vedere il sito AF. Ovviamente per i miei periodi non c'era nulla del genere, ma c'era questa incredibile offerta in Premium Economy a un prezzo che mi andava bene. Tempo di consultare mio marito e dopo un'ora il volo era nostro! :)\n\n\n\nQuesto accadeva a febbraio. Subito dopo mi sono buttata nella ricerca dell'auto a noleggio. Rassicurata da Mirella e da Ricciola sul fatto che non saremmo andati sicuramente a schiantarci come sembrava a leggere alcuni consigli, e avvisata del fatto che le auto erano poche e care, dopo un attento studio di tutti i siti di prenotazione ho deciso di puntare sul sicuro e ho prenotato una economica con cambio automatico (consigliato a Cuba) direttamente in Italia, e prenotando cos\u00ec presto ho avuto ai primi di marzo la conferma da Cuba che l'auto per noi c'era, confermata 100%. \n\n\n\nPoi sono passata all'itinerario e alla scelta delle casas particulares, con mio sommo divertimento negli uggiosi weekend invernali.\n\n\n\nFare e disfare, come per la California, il divertimento primo di ogni programmazione :)\n\n\n\nAlla fine, ecco l'itinerario. Dopo lunghe indecisioni, per mancanza di tempo, ho sacrificato Baracoa per Vinales. O un estremo o l'altro, la scelta ci voleva!\n\n\n\nArrivo all'Avana il 5 sera e pernottamento a Bojeros, vicino all'aeroporto, giusto per andare a prendere l'auto la mattina dopo alle 9.\n\n\n\nDue notti a Vinales (per la natura)\n\n\n\nDue notti a Playa Giron (per lo snorkeling)\n\n\n\nDue notti a Trinidad (per l'architettura e il trekking)\n\n\n\nUna notte a Camaguey (per spezzare il viaggio e vederla un po')\n\n\n\nDue notti a Bayamo (per la Comandancia de La Plata)\n\n\n\nDue notti a Santiago (per assaporare l'Oriente)\n\n\n\nDue notti a Guardalavaca (per il mare)\n\n\n\nDue notti a Moron (per Cayo Guillermo)\n\n\n\nDue notti a Remedios (per Cayo Santa Maria)\n\n\n\nUna notte a Santa Clara (per il Che, di cui so vota morte e miracoli)\n\n\n\nDue notti all'Avana (con partenza per l'Italia alla sera) per tutto :)\n\n\n\ninsomma, come per il West USA, tranne qualche tappa di una notte per motivi logistici, quasi tutte tappe di due notti per avere sempre un giorno intero in un luogo oltre a qualche ora i giorni degli spostamenti. A noi piace cos\u00ec ;)\n\n\n\nEd ecco il quaderno rosso con cui chiudevo l'avventura americana. Iniziamo questa!\n\n\n\nhttps://imgur.com/a/CmTta\n\n\n\nA presto!\nModificato: 08 febbraio 2018, 19:48 ", "date": "8 feb 2018, 19:47", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o100-El_cuaderno_rojo_de_Cuba-Diari_di_viaggio.html"}
{"text": "\n\n\n\nAll'aeroporto, la consegna dell'auto \u00e8 veloce come era stato il ritiro. Un'occhiata veloce per vedere se fosse tutto a posto, due minuti in ufficio, ci restituiscono i 200 CUC della cauzione, non ci fanno pagare la benzina (avevamo preso l'auto con il serbatoio a met\u00e0, la restituiamo col serbatoio a met\u00e0 e tutto a posto) .\n\n\n\nConcludendo: abbiamo fatto 3600 chilometri in 19 giorni di noleggio. L'auto, Viacar economica con cambio automatico, ci \u00e8 costata 77 euro al giorno. Abbiamo speso 330 CUC totali di benzina, ovvero 290 euro. L'assicurazione, come avevo intuito, non \u00e8 pi\u00f9 15 cuc al giorno ma 10, quindi 190 CUC, ovvero 166 euro. \n\n\n\nInconvenienti e imprevisti, zero. Siamo fortunati.\n\n\n\nEconomica l'auto a noleggio a Cuba non \u00e8, ma la libert\u00e0 non ha prezzo.\n\n\n\nNel primo pomeriggio siamo gi\u00e0 nella nostra casa all'Avana. Sar\u00e0 una divertente e folle scoperta. Quando avevo scelto la casa all' Avana sul sito, nell'immensa offerta mi ero persa, per cui alla fine avevo optato per guardare la zona e il prezzo. Casa Aleido, proprio dietro il Campidoglio in Calle San Rafael, era la terza nella mia scelta (bisogna comunicarne almeno 4, in caso di mancata disponibilit\u00e0), e siccome le prime due non erano disponibili, siamo finiti l\u00ec. Era gay friendly, ma di certo non immaginavo che il proprietario fosse un simpaticissimo e bizzarrissimo omosessuale dall'aspetto stravagante (assomiglia a Sai Baba!) e la casa fosse il trionfo del kitsch (Arbore sarebbe impazzito!) , dell'allegria, del viavai di gente, della musica, dei sorrisi. L\u00ec dentro, tutto accadeva a ritmo di musica, le faccende domestiche, la cucina...due buffi cani di nome Gucci e Versage, bambini in visita (Aleido \u00e8 padre e nonno, nonostante il suo orientamento) completavano il caos. \n\n\n\n\n\nNon la consiglio proprio a chi \u00e8 formale e a chi cerca la tranquillit\u00e0, o lo stile coloniale, ma a chi ha voglia di follia e allegria cubane assolutamente s\u00ec! Aleido inoltre cucinava buonissime aragoste al prezzo pi\u00f9 basso trovato a Cuba, 10 CUC, che mangiavamo in cucina in mezzo al viavai di gente! Inoltre \u00e8 veramente di una gentilezza infinita. \n\n\n\nhttps://imgur.com/a/ADQEQ\n\n\n\nSistemati, andiamo a fare un primo giretto. Abbiamo praticamente due giorni e mezzo, visto che l'aereo sar\u00e0 alle 22,30. \n\n\n\nPiove. Facciamo un giro nei dintorni. Piazza del Campidoglio, l'hotel Inglaterra, Parque Central...\n\n\n\nhttps://imgur.com/a/NTIfi\n\n\n\nSiamo a due passi dal Floridita, volete mica che non ne proviamo il celebre daiquiri? ;)\n\n\n\nhttps://imgur.com/a/M4GaB\n", "date": "25 feb 2018, 14:40", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o100-El_cuaderno_rojo_de_Cuba-Diari_di_viaggio.html"}
{"text": "\n\n\n\nIl giorno seguente \u00e8 una full immersion nell'Avana.\n\n\n\nL'Avana, anche se dopo aver girato Cuba da Ovest a Est sembra iper turistica, \u00e8 meravigliosa. \n\n\n\nL'Avana \u00e8 musica...\n\nhttps://imgur.com/a/5bR3s\n\n\n\nL'Avana \u00e8 gente...(s\u00ec, anche il cane! :D) \n\n\n\nhttps://imgur.com/a/E8gRI\n\n\n\nL'Avana \u00e8 bambini che giocano per strada....\n\n\n\nhttps://imgur.com/a/rbvwG\n\n\n\nNon manca il mojito alla Bodeguita, ovviamente!\n\n\n\nhttps://imgur.com/a/YJ3iL\n\n\n\nL'Avana \u00e8 perdersi nelle strade....\n\n\n\nhttps://imgur.com/a/aW8zB\n\n\n\nIncontrare piazze....\n\n\n\nhttps://imgur.com/a/ZqxjT\n\n\n\nEntrare in profumerie, farmacie, birrifici...\n\n\n\nhttps://imgur.com/a/8EmFJ\n\n\n\nL'Avana \u00e8 Carnaval....\n\n\n\nhttps://imgur.com/a/iQqgU\n\n\n\nL'Avana \u00e8 curiosit\u00e0: la barberia dove tagliarono i capelli a Ban Ki Moon in visita a Fidel, \u00e8 un giardino pubblico (Barbeparque) dove ai bambini vengono tagliati i capelli gratis, statue di bronzo....\n\n\n\nhttps://imgur.com/a/rDYfs\n\n\n\nComunque, piove a dirotto. Dopo un giretto al Mercado Artesanal, almeno stiamo al coperto, ricchissimo di souvenir ma anche di persone che sembrano appena uscite da Via Montenapoleone (resto veramente perplessa, da dove sbucano? Sono tirate a lucido, sembrano fresche di trucco e parrucco, con scarpe lustrissime e le borse firmate, sono un pugno in un occhio nel contesto cubano) ci rifugiamo a casa, confidando in un tempo migliore il giorno dopo. Con Aleido ci divertiamo, ci prepara due drink, ci fa collegare a internet (lo ha in casa). Anche questo \u00e8 vivere Cuba :)\n", "date": "25 feb 2018, 15:18", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o100-El_cuaderno_rojo_de_Cuba-Diari_di_viaggio.html"}
{"text": "\n\n\n\nSultana, come sempre le foto e le descrizioni che ci dai sono meravigliose!!!\n\nE quel mare trasparente e cristallino che vedo affiorare...mentre qua ci stiamo intabarrando tutti in vista della neve...\n\nE la curiosit\u00e0 che ti/vi ha/hanno spinto a provare e sperimentare nuovi percorsi.\n\nCerto che con l\u2019auto c\u2019\u00e8 una maggiore libert\u00e0 e flessibilit\u00e0 di orari e tragitti...\n", "date": "25 feb 2018, 18:37", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o100-El_cuaderno_rojo_de_Cuba-Diari_di_viaggio.html"}
{"text": "\n\n\n\nGrazie Silvia :) \n\n\n\nSiamo arrivati all'ultimo giorno a Cuba. L'ultima buonissima colazione, quanto mi manca quella frutta, nessuno pu\u00f2 saperlo....;) \n\n\n\nAvevamo chiesto ad Aleido se potevamo lasciare i bagagli da lui, e la risposta \u00e8 stata che ci lasciava proprio la camera fino alle 18,30, ora in cui prevedevamo prendere un taxi per l'aeroporto. Senza nessun sovrapprezzo. Il massimo della comodit\u00e0, poter partire freschi dopo una doccia.\n\n\n\nUsciamo di buon'ora e percorriamo il Paseo de Mart\u00ec, che ricorda le Ramblas spagnole, infatti cos\u00ec lo chiamano, la Rambla, per andare al Museo de la Revolucion. E' costellato di esposizioni di artisti, ricco di vita e di gente.\n\n\n\nhttps://imgur.com/a/oyDJ1\n\n\n\nAl museo, come solito, siamo tra i primi, \u00e8 ancora chiuso. Davanti, un carro armato usato da Fidel durante lo sbarco della Baia dei Porci. Sui muri del cortile interno, fori di proiettili.\n\n\n\nhttps://imgur.com/a/oyDJ1\n\n\n\nAll'interno, ovviamente, la storia e cimeli della Rivoluzione, ma anche la storia di Cuba e saloni presidenziali, esposizioni d'arte....ci colpisce l'Angolo dei Cretini, satira politica ;)\n\n\n\nhttps://imgur.com/a/hr1m1\n\n\n\nNon posso fare a meno di fotografare il plastico della battaglia di Uvero, dopo averne respirato l'aria un paio di settimane prima. Le frecce rosse indicano la discesa a passo di carica dei ribelli dalla Sierra, divisi in vari plotoni.\n\n\n\nhttps://imgur.com/a/2EUsi\n\n\n\nNella sala memorial del Che e Camilo, i loro cappelli originali, statue di cera, e un bronzo in cui sono vittoriosi con Fidel.\n\nhttps://imgur.com/a/rCvYH\n\n\n\nAnche la descrizione della traversata del Granma, che mi ha sempre affascinato, attira la mia attenzione, in attesa di vedere il Granma \"in persona\" !!! \n\n\n\nhttps://imgur.com/a/ODsoz\n\n\n\nE infine, fuori, appunto il memorial Granma. La \"nonna\" \u00e8 esposta in una teca, circondata da armi belliche \"vere\" e inventate dai ribelli usando mezzi agricoli:\n\n\n\nhttps://imgur.com/a/wfdPK\n\n\n\nFinita la visita, decidiamo di andare a Plaza de la Revolucion con un'auto d'epoca. per provare anche quest'ebbrezza, ma non una Cadillac o simili. Uno scassone :) Troviamo infatti ridicolo il prezzo che chiedono per un'ora su queste auto, quelle belle. \n\n\n\nPlaza de la Revolucion \u00e8 torrida sotto il sole cocente, ma affascinante. Finalmente, Camilo ha la parit\u00e0 con Ernesto! Ci voleva.\n\n\n\nhttps://imgur.com/a/MxkZm\n\n\n\nSaliamo anche sul Memorial Jos\u00e8 Mart\u00ec, da cui il panorama \u00e8 bellissimo:\n\n\n\nhttps://imgur.com/a/Kjbca\n\n\n\nInfine, un'oretta di relax nel bar all'ombra dietro il memorial, con una freschissima bibita. Ci vuole davvero! \n\n\n\nL'auto poi ci riporta indietro facendo un giro panoramico, cos\u00ec vediamo anche il Malecon.\n\n\n\nhttps://imgur.com/a/vWvVc\n\n\n\nUn'ultima pizza cubana in pesos, con una certa malinconia, dopo il pranzo \"turistico\" del giorno prima al birrificio. Nel pomeriggio, un ultimo giro tra Obispo e San Rafael, un semplice andare a zonzo tra la gente rilassati e finalmente con il sole. Poi, una doccia, chiusi e bagagli e via per l'aeroporto. \n\n\n\nL'aereo parte perfettamente puntuale, dopo un giorno intero a spasso, i sedili comodi sono una pacchia :)\n\n\n\nConcludo questo diario con la mappa fatta da mio marito con tutti i punti che abbiamo visitato nelle tre settimane a Cuba. Mancano l'estremo occidente e l'estremo oriente, e soprattutto quest'ultimo sar\u00e0 la molla che prima o poi ci riporter\u00e0 a Cuba. Dobbiamo vedere i luoghi dello sbarco, fare il giro della Carretera N20, vedere l'altra parte della costa di Santiago, arrivare a Baracoa, vedere il parco Humboldt...e poi non ho mangiato il cucurrucho de coco, questo basta da solo a riportarmi a Cuba....mio marito prima o poi finir\u00e0 i preziosi sigari, per cui....Hasta siempre, Cuba! :-)\n\n\n\nhttps://imgur.com/a/mUnxT\n", "date": "26 feb 2018, 19:32", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o100-El_cuaderno_rojo_de_Cuba-Diari_di_viaggio.html"}
{"text": "\n\n\n\nBellissimo Sultana, un diario di viaggio scritto col cuore. Non vedo L ora di essere a Cuba!!\n\n\n\nInformazione tecnica: qualcuno mi sa dire se su Cayo Coco si riesce a trovare un taxi privato per rientrare a L Havana? Lo si prenota dalla struttura in cui si alloggia? Avete idea della tariffa?\n\nTenere L auto ferma per 5 giorni con quel che costa mi sembra un inutile spreco. O ha senso tenerla per girare sul cayo? ( ho letto di un bus che passa diverse volte al giorno che tocca le diverse spiagge)\n\nGrazie\n", "date": "26 feb 2018, 20:42", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o100-El_cuaderno_rojo_de_Cuba-Diari_di_viaggio.html"}
{"text": "\n\n\n\n@sultana,ti ringrazio di questo splendido diario e di averci resi partecipi dei tuoi preziosissimi ricordi.\n\nLa prossima estate dove ti porter\u00e0?\n", "date": "26 feb 2018, 21:20", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o100-El_cuaderno_rojo_de_Cuba-Diari_di_viaggio.html"}
{"text": "\n\n\n\nGrazie mille Sultana! Bellissimo diario\n", "date": "26 feb 2018, 21:23", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o100-El_cuaderno_rojo_de_Cuba-Diari_di_viaggio.html"}
{"text": "\n\n\n\nSultana, il tuo diario \u00e8 stato veramente molto coinvolgente! Bellissimo! Peccato che sia terminato. ma spero che questo sia solo il primo di altri. Devi ritornarci, chiaramente!\n\nBella anche la mappa finale con l\u2019itinerario completo!\n", "date": "26 feb 2018, 22:04", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o100-El_cuaderno_rojo_de_Cuba-Diari_di_viaggio.html"}
{"text": "\n\n\n\nGrazie a tutte! :-) Spero anche di essere utile a qualcuno.\n\n\n\nPrima o poi torner\u00f2, ma non quest'anno, non penso. Per rispondere anche a b0vary, quest'anno mi sarei imposta di star buona :D . A dire il vero me lo ero \"imposta\" anche l'anno scorso, per\u00f2 poi a gennaio avevo cambiato idea in un raptus e mi ero buttata su Cuba. Quest'anno per\u00f2 sembra che riesca a trattenermi di pi\u00f9. :) \n\n\n\nL'intenzione sarebbe di andare in Costa Azzurra, perch\u00e9 ho l\u00ec una casa e non ci vado praticamente mai, con questa storia che posso andare via solo ad agosto e Natale scelgo sempre altre mete. Ma quest'anno me la sono imposta, PUNTO :D , perch\u00e9 quel poco che ci sto, mi piace, e vorrei godermela. E da l\u00ec fare un giro di qualche giorno magari ai Castelli della Loira. \n\n\n\nPoi, nel 2019, si riparte spero! Lo so, \u00e8 lontano...\n\n\n\nSunwing, probabilmente non ti conviene tenere la macchina ferma 5 gg alla fine, a meno che vogliate esplorare le calette pi\u00f9 sperdute dei cayos. Il taxi per l'Avana al resort te lo prenotano sicuro 100%, ma non so i prezzi, e non so se c'\u00e8 questo bus che gira per l'isola. Speriamo che qualcuno che lo sa ti legga, altrimenti prova a chiedere nel forum Cuba. Casomai, poi prova a fare due conti di quanto ti viene il drop off a Cayo Coco e quanto il taxi per l'Avana e vedi se vale la pena o se \u00e8 meglio tenerti l'auto e poter girare libera.\n\n\n\nCiao! Magari poi faccio un post con i nomi di tutte le case particular e i prezzi.\n", "date": "26 feb 2018, 23:02", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o100-El_cuaderno_rojo_de_Cuba-Diari_di_viaggio.html"}
{"text": "\n\n\n\nGrazie Sultana saranno giorno di intense ricerche!!\n", "date": "27 feb 2018, 08:28", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o100-El_cuaderno_rojo_de_Cuba-Diari_di_viaggio.html"}
{"text": "\n\n\n\nBuonasera!! \n\n\n\nDopo tanta pigrizia, mi sono decisa: un anno e rotti dopo il diario West USA 2016, racconto Cuba 2017: i due opposti proprio, eh? :) \n\n\n\nEra un viaggio che avevo rimandato fin dal 1997, quando avevo dirottato dalla mia idea di visitare Cuba a visitare la Costarica. \n\n\n\nPer prima cosa voglio ringraziare gli EL e i semplici utenti che sul forum Cuba e altrove mi hanno dato un sacco di dritte utilissime. Ma tante! \n\n\n\nLo scopo primario per me \u00e8 informare, e ho visto che i diari di viaggio su Cuba sono abbastanza pochi e anche datati (mitico \u00e8 e resta quello di Tio Nash!) nonostante la meta sia molto gettonata. Quindi spero di essere utile a tanti. Poi, \u00e8 noto, ognuno pensa con la sua testa, per cui alcune mie scelte ad altri parranno stupide, \u00e8 normale e ovvio. Comunque, sono qui, pronta a rispondere a ogni curiosit\u00e0 o domanda!\n\n\n\nApro il quadernetto rosso che avevo comprato per appuntarmi qualsiasi cosa fosse stata utile per il viaggio, e che mi sono portata dietro per tutto il tempo, segnandomi cose che ora non ricorderei affatto. \n\n\n\nPartecipanti: io e mio marito, stavolta le adolescenti sono rimaste a casa. \n\n\n\nPeriodo: dal 5 al 27 agosto 2017. \n\n\n\nVolo Air France in comodissima classe Premium Economy trovata a un prezzo eccezionale grazie proprio al forum Cuba e a un commento di una persona che annunciava incredula di aver trovato un volo AF dal 25 luglio al 10 agosto circa al prezzo incredibile di circa 400 euro e chiedeva se fosse una sola o se dovesse prenotare al volo. Ovviamente: prenota al volo! \n\n\n\nIo non potevo certo partire il 25 luglio, ma nelle settimane centrali di agosto, ma comunque spinta dalla curiosit\u00e0 sono andata a vedere il sito AF. Ovviamente per i miei periodi non c'era nulla del genere, ma c'era questa incredibile offerta in Premium Economy a un prezzo che mi andava bene. Tempo di consultare mio marito e dopo un'ora il volo era nostro! :)\n\n\n\nQuesto accadeva a febbraio. Subito dopo mi sono buttata nella ricerca dell'auto a noleggio. Rassicurata da Mirella e da Ricciola sul fatto che non saremmo andati sicuramente a schiantarci come sembrava a leggere alcuni consigli, e avvisata del fatto che le auto erano poche e care, dopo un attento studio di tutti i siti di prenotazione ho deciso di puntare sul sicuro e ho prenotato una economica con cambio automatico (consigliato a Cuba) direttamente in Italia, e prenotando cos\u00ec presto ho avuto ai primi di marzo la conferma da Cuba che l'auto per noi c'era, confermata 100%. \n\n\n\nPoi sono passata all'itinerario e alla scelta delle casas particulares, con mio sommo divertimento negli uggiosi weekend invernali.\n\n\n\nFare e disfare, come per la California, il divertimento primo di ogni programmazione :)\n\n\n\nAlla fine, ecco l'itinerario. Dopo lunghe indecisioni, per mancanza di tempo, ho sacrificato Baracoa per Vinales. O un estremo o l'altro, la scelta ci voleva!\n\n\n\nArrivo all'Avana il 5 sera e pernottamento a Bojeros, vicino all'aeroporto, giusto per andare a prendere l'auto la mattina dopo alle 9.\n\n\n\nDue notti a Vinales (per la natura)\n\n\n\nDue notti a Playa Giron (per lo snorkeling)\n\n\n\nDue notti a Trinidad (per l'architettura e il trekking)\n\n\n\nUna notte a Camaguey (per spezzare il viaggio e vederla un po')\n\n\n\nDue notti a Bayamo (per la Comandancia de La Plata)\n\n\n\nDue notti a Santiago (per assaporare l'Oriente)\n\n\n\nDue notti a Guardalavaca (per il mare)\n\n\n\nDue notti a Moron (per Cayo Guillermo)\n\n\n\nDue notti a Remedios (per Cayo Santa Maria)\n\n\n\nUna notte a Santa Clara (per il Che, di cui so vota morte e miracoli)\n\n\n\nDue notti all'Avana (con partenza per l'Italia alla sera) per tutto :)\n\n\n\ninsomma, come per il West USA, tranne qualche tappa di una notte per motivi logistici, quasi tutte tappe di due notti per avere sempre un giorno intero in un luogo oltre a qualche ora i giorni degli spostamenti. A noi piace cos\u00ec ;)\n\n\n\nEd ecco il quaderno rosso con cui chiudevo l'avventura americana. Iniziamo questa!\n\n\n\nhttps://imgur.com/a/CmTta\n\n\n\nA presto!\nModificato: 08 febbraio 2018, 19:48 ", "date": "8 feb 2018, 19:47", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o110-El_cuaderno_rojo_de_Cuba-Diari_di_viaggio.html"}
{"text": "\n\n\n\nSultana, ci sono anch'io a farti i complimenti per questo splendido diario che ho seguito con vero interesse. Ci hai portati nei luoghi, nel divertimento, nelle tue non comuni avventure e nella storia di Cuba, nella quale ti sei immersa con grande intelligenza.\n\nComplimenti anche, e soprattutto, per le bellissime foto che, forse ancor pi\u00f9 delle parole, ci hanno descritto la tua Cuba.\n\nGrazie davvero!\n", "date": "27 feb 2018, 08:52", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o110-El_cuaderno_rojo_de_Cuba-Diari_di_viaggio.html"}
{"text": "\n\n\n\nCiao Sultana,\n\nGrazie per questo nuovo racconto, cos\u00ec intenso e appassionante.\n\nPer chi fosse alla ricerca di altri diari su Cuba, ecco qui il link al diario di garbuiella: https://www.tripadvisor.it/ShowTopic-g1-i132\u2026\n\nCiao Sultana, arrivederci al prossimo diario :-)\n", "date": "27 feb 2018, 10:24", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o110-El_cuaderno_rojo_de_Cuba-Diari_di_viaggio.html"}
{"text": "\n\n\n\nChe bel diario, Complimenti...\ud83d\ude0a utilissimo per il mio viaggio a giugno, pi\u00f9 breve ma comunque intenso! Che mi dici di Vinales? Avete fatto un giro a cavallo? Io vorrei poter girare 2/3 ore per le piantagioni e godermi con mio marito e mio figlio il tramonto...quanto dista poi Playa Giron? Vale la pena per lo snorkeling...poi noi vorremmo anche andare a Varadero prima di dirigerci verso est...\n", "date": "2 mar 2018, 21:15", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o110-El_cuaderno_rojo_de_Cuba-Diari_di_viaggio.html"}
{"text": "\n\n\n\nGrazie Ricciola, Clopp e Eleonora! :)\n\n\n\nEleonora, Vinales dista circa due ore dall'Avana, abbiamo fatto un giro a cavallo nelle piantagioni di caff\u00e8 e nella Valle del Silenzio, se avete pi\u00f9 tempo potete farlo pi\u00f9 lungo e andare anche alle Cuevas...il tramonto noi ce lo siamo goduti sul tetto della casa dove stavamo, ma sicuramente ci sono, chiedendo, posti anche pi\u00f9 carini a Vinales dove ammirarlo :)\n\n\n\nPlaya Giron dista almeno 5 ore da Vinales, noi ce ne abbiamo messe di pi\u00f9 perch\u00e9 ci siamo fermati a Pinar del Rio e a Guines, poi per caff\u00e8, gelato, pranzo, foto...:D Se sei appassionata di snorkeling merita sicuramente, ma valuta bene se non ti porta troppo fuori giro, ho visto che hai una decina di giorni e non parli di andare a Trinidad ma a Varadero, per cui con Playa Giron ti troveresti spostata verso est...se invece come hai scritto \"spostarci verso est\" intende che andate verso Trinidad, allora la tappa a Playa Giron \u00e8 perfetta.\n\n\n\nSe hai altre domande chiedi pure!\n", "date": "3 mar 2018, 10:14", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o110-El_cuaderno_rojo_de_Cuba-Diari_di_viaggio.html"}
{"text": "\n\n\n\nApprofitto del weekend sepolto dalla neve per concludere il diario con l'elenco delle casas particulares e relativi prezzi.\n\n\n\nBOYEROS: Casa Camacho Alojamiento , 35 CUC/Notte, Colazione 3 CUC\n\n\n\nVINALES: Casa Nolo, 25 CUC/Notte, Colazione 5 CUC, Cena 10 CUC\n\n\n\nPLAYA GIRON: Hostal Duniel Garcia Sierra El Barvero, 25 CUC/Notte, Colazione 5 CUC, Cena 12 CUC\n\n\n\nTRINIDAD: Casa Colonial Carlos Albalat, 30 CUC/Notte, Colazione 3 CUC\n\n\n\nCAMAGUEY: Casa Marlene, 25 CUC/Notte, Colazione 3 CUC, Cena 8 CUC\n\n\n\nBAYAMO: Casa Bretones, 25 CUC/Notte, Colazione 4 CUC, Cena 10 CUC\n\n\n\nSANTIAGO: Hostal Yoyi, 30 CUC/Notte, Colazione 5 CUC, Cena 8 CUC e 9 CUC\n\n\n\nGUARDALAVACA: Casa Yakelin, 30 CUC/Notte, Colazione 5 CUC\n\n\n\nMORON: CASA Pino Y Agnia, 25 CUC/Notte, Colazione 5 CUC\n\n\n\nREMEDIOS: Casa Colonial S.RA Omara Carrillo Magdaleno, 25 CUC/Notte, Colazione 5 CUC, Cena 10 CUC\n\n\n\nSANTA CLARA: Hostal Casita, 25 CUC/Notte, Colazione 5 CUC, Cena 12 CUC\n\n\n\nL'AVANA: Casa Aleido, 30 CUC/Notte, Colazione 5 CUC, Cena 10 CUC\n\n\n\nCasas tutte prenotate su B&BinVinales tranne quello di Remedios e quello di S.Clara\n", "date": "3 mar 2018, 10:53", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o110-El_cuaderno_rojo_de_Cuba-Diari_di_viaggio.html"}
{"text": "\n\n\n\nCiao Sultana, innanzitutto complimenti per il diario che ho letto fino alla fine e per me non \u00e8 scontato.....\n\nVolevo chiederti, riguardo all'ultimo post, se le tariffe che indichi sono per 2 persone (per quello che riguarda le sistemazioni); per i pasti penso proprio che sia a persona.\n\nSe non ho sbagliato calcoli, dovrebbe essere a buonissimo mercato.\n\nGrazie in anticipo.\n", "date": "5 mar 2018, 10:54", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o110-El_cuaderno_rojo_de_Cuba-Diari_di_viaggio.html"}
{"text": "\n\n\n\nCiao Sultana ho finito di leggere il tuo diario bellissimo!!! i miei complimenti te lo dicevo che Cuba non ti avrebbe delusa! ;-)\n\n\n\n@Ape mi permetto di rispondere alla tua domanda (perdonami Sultana) comunque i prezzi degli alloggi sono intesi a camera, mentre quello dei pasti a persona \u00e8 cos\u00ec in tutta l'isola. Il \"problema\" costi a Cuba si pone quando si parla di trasporti....\nModificato: 05 marzo 2018, 11:28 ", "date": "5 mar 2018, 11:28", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o110-El_cuaderno_rojo_de_Cuba-Diari_di_viaggio.html"}
{"text": "\n\n\n\nGrazie Ape per gli apprezzamenti :) Quindi pensi di andare a Cuba? Non ti deluder\u00e0!!!\n\n\n\nMirella grazie anche a te, e tranquilla che mi hai risparmiato il lavoro, avrei risposto esattamente le stesse parole, trasporti compresi....per stare low cost restano i trasporti pubblici-collettivi che per\u00f2 sono logisticamente pi\u00f9 limitanti, anche se va a gusti anche l\u00ec.\n", "date": "5 mar 2018, 12:47", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o110-El_cuaderno_rojo_de_Cuba-Diari_di_viaggio.html"}
{"text": "\n\n\n\nRieccomi, Sultana, mi sono messa in pari con il tuo diario...complimenti innanzitutto per l'organizzazione e poi per come ci hai descritto questo Paese bellissimo, da quello che ho capito pieno di contraddizioni, ma anche di persone fantastiche...alla prossima!\n", "date": "5 mar 2018, 14:20", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o110-El_cuaderno_rojo_de_Cuba-Diari_di_viaggio.html"}
{"text": "\n\n\n\nGrazie Gaby....hai visto bene, paese pieno di contraddizioni anche enormi e di belle persone :) \n\n\n\nMi raccomando un bel diario anche tu dopo il West USA! Attendo paziente! :D\n", "date": "5 mar 2018, 18:58", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o110-El_cuaderno_rojo_de_Cuba-Diari_di_viaggio.html"}
{"text": "\n\n\n\nBuonasera!! \n\n\n\nDopo tanta pigrizia, mi sono decisa: un anno e rotti dopo il diario West USA 2016, racconto Cuba 2017: i due opposti proprio, eh? :) \n\n\n\nEra un viaggio che avevo rimandato fin dal 1997, quando avevo dirottato dalla mia idea di visitare Cuba a visitare la Costarica. \n\n\n\nPer prima cosa voglio ringraziare gli EL e i semplici utenti che sul forum Cuba e altrove mi hanno dato un sacco di dritte utilissime. Ma tante! \n\n\n\nLo scopo primario per me \u00e8 informare, e ho visto che i diari di viaggio su Cuba sono abbastanza pochi e anche datati (mitico \u00e8 e resta quello di Tio Nash!) nonostante la meta sia molto gettonata. Quindi spero di essere utile a tanti. Poi, \u00e8 noto, ognuno pensa con la sua testa, per cui alcune mie scelte ad altri parranno stupide, \u00e8 normale e ovvio. Comunque, sono qui, pronta a rispondere a ogni curiosit\u00e0 o domanda!\n\n\n\nApro il quadernetto rosso che avevo comprato per appuntarmi qualsiasi cosa fosse stata utile per il viaggio, e che mi sono portata dietro per tutto il tempo, segnandomi cose che ora non ricorderei affatto. \n\n\n\nPartecipanti: io e mio marito, stavolta le adolescenti sono rimaste a casa. \n\n\n\nPeriodo: dal 5 al 27 agosto 2017. \n\n\n\nVolo Air France in comodissima classe Premium Economy trovata a un prezzo eccezionale grazie proprio al forum Cuba e a un commento di una persona che annunciava incredula di aver trovato un volo AF dal 25 luglio al 10 agosto circa al prezzo incredibile di circa 400 euro e chiedeva se fosse una sola o se dovesse prenotare al volo. Ovviamente: prenota al volo! \n\n\n\nIo non potevo certo partire il 25 luglio, ma nelle settimane centrali di agosto, ma comunque spinta dalla curiosit\u00e0 sono andata a vedere il sito AF. Ovviamente per i miei periodi non c'era nulla del genere, ma c'era questa incredibile offerta in Premium Economy a un prezzo che mi andava bene. Tempo di consultare mio marito e dopo un'ora il volo era nostro! :)\n\n\n\nQuesto accadeva a febbraio. Subito dopo mi sono buttata nella ricerca dell'auto a noleggio. Rassicurata da Mirella e da Ricciola sul fatto che non saremmo andati sicuramente a schiantarci come sembrava a leggere alcuni consigli, e avvisata del fatto che le auto erano poche e care, dopo un attento studio di tutti i siti di prenotazione ho deciso di puntare sul sicuro e ho prenotato una economica con cambio automatico (consigliato a Cuba) direttamente in Italia, e prenotando cos\u00ec presto ho avuto ai primi di marzo la conferma da Cuba che l'auto per noi c'era, confermata 100%. \n\n\n\nPoi sono passata all'itinerario e alla scelta delle casas particulares, con mio sommo divertimento negli uggiosi weekend invernali.\n\n\n\nFare e disfare, come per la California, il divertimento primo di ogni programmazione :)\n\n\n\nAlla fine, ecco l'itinerario. Dopo lunghe indecisioni, per mancanza di tempo, ho sacrificato Baracoa per Vinales. O un estremo o l'altro, la scelta ci voleva!\n\n\n\nArrivo all'Avana il 5 sera e pernottamento a Bojeros, vicino all'aeroporto, giusto per andare a prendere l'auto la mattina dopo alle 9.\n\n\n\nDue notti a Vinales (per la natura)\n\n\n\nDue notti a Playa Giron (per lo snorkeling)\n\n\n\nDue notti a Trinidad (per l'architettura e il trekking)\n\n\n\nUna notte a Camaguey (per spezzare il viaggio e vederla un po')\n\n\n\nDue notti a Bayamo (per la Comandancia de La Plata)\n\n\n\nDue notti a Santiago (per assaporare l'Oriente)\n\n\n\nDue notti a Guardalavaca (per il mare)\n\n\n\nDue notti a Moron (per Cayo Guillermo)\n\n\n\nDue notti a Remedios (per Cayo Santa Maria)\n\n\n\nUna notte a Santa Clara (per il Che, di cui so vota morte e miracoli)\n\n\n\nDue notti all'Avana (con partenza per l'Italia alla sera) per tutto :)\n\n\n\ninsomma, come per il West USA, tranne qualche tappa di una notte per motivi logistici, quasi tutte tappe di due notti per avere sempre un giorno intero in un luogo oltre a qualche ora i giorni degli spostamenti. A noi piace cos\u00ec ;)\n\n\n\nEd ecco il quaderno rosso con cui chiudevo l'avventura americana. Iniziamo questa!\n\n\n\nhttps://imgur.com/a/CmTta\n\n\n\nA presto!\nModificato: 08 febbraio 2018, 19:48 ", "date": "8 feb 2018, 19:47", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o120-El_cuaderno_rojo_de_Cuba-Diari_di_viaggio.html"}
{"text": "\n\n\n\nCiao Mirella e Sultana. Grazie per la precisazione. Quindi \u00e8 il trasporto che va a gravare sui costi. Perch\u00e9 i prezzi citati, sono quasi irrisori. Ovviamente, intendete auto a noleggio/taxi/tour organizzato da agenzia come spese di trasporto alte.\n\nSultana: Cuba \u00e8 certamente nei miei pensieri. Devo vedere se collimano con il mio estratto conto e la salute dei nostri \"vecchi\".\n", "date": "6 mar 2018, 07:06", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o120-El_cuaderno_rojo_de_Cuba-Diari_di_viaggio.html"}
{"text": "\n\n\n\nI trasporti pubblici oltre al contenimento dei costi, potrebbero rappresentare un'esperienza....\nModificato: 06 marzo 2018, 07:08 ", "date": "6 mar 2018, 07:07", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o120-El_cuaderno_rojo_de_Cuba-Diari_di_viaggio.html"}
{"text": "\n\n\n\nS\u00ec Ape, se parliamo di pernottamenti e pasti i prezzi sono quasi irrisori e a sapersi adattare alla vita cubana a volte sono PROPRIO irrisori :) vedi la coppa di buonissimo gelato a 3,6 centesimi di euro di El Uvero :) . Il pranzo si pu\u00f2 fare sempre alla cubana spendendo un niente considerato che la colazione \u00e8 praticamente un pranzo e che la cena tra portata principale e contorni (riso, verdure, zuppa, platanos e compagnia bella) noi non riuscivamo mai a finirla tutta. \n\n\n\nIl bello di Cuba, come peraltro di tanti altri posti, \u00e8 buttarsi e adattarsi, e mi sembra che tu ne sia il tipo (ho letto il tuo bel diario di Zanzibar) , per cui se il problema \u00e8 il budget, i trasporti pubblici possono essere un divertimento in pi\u00f9, soprattutto i colectivos in cui inevitabilmente ti ritrovi a chiacchierare con i cubani. Se la salute dei genitori permette, buttati! ;)\n", "date": "6 mar 2018, 07:44", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o120-El_cuaderno_rojo_de_Cuba-Diari_di_viaggio.html"}
{"text": "\n\n\n\nGrazie Sultana, il problema \u00e8 proprio quest'ultimo. La cosa certa \u00e8 che Cuba non scappa e quando le condizioni lo permetteranno, ci faremo pi\u00f9 di un pensiero.\n\nButtarci ci buttiamo e se fossi da solo ancor di pi\u00f9. Ma dell'adattabilit\u00e0 della mia fidanzata sono pi\u00f9 che soddisfatto; nel caso, ritieniti precettata per informazioni. E quindi spero a presto!\nModificato: 06 marzo 2018, 08:56 ", "date": "6 mar 2018, 08:54", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o120-El_cuaderno_rojo_de_Cuba-Diari_di_viaggio.html"}
{"text": "\n\n\n\nPerfetto Ape...quando vuoi son qui, mi piace aiutare :) quindi....hasta luego!! ;)\n", "date": "6 mar 2018, 12:31", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o120-El_cuaderno_rojo_de_Cuba-Diari_di_viaggio.html"}
{"text": "\n\n\n\ncomplimenti Sultana per l'ottimo diario di viaggio \n\n\n\nvisto che voi avete noleggiato auto \n\nbasta patente italiana o serve quella internazionale ?\n", "date": "15 mar 2018, 18:35", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o120-El_cuaderno_rojo_de_Cuba-Diari_di_viaggio.html"}
{"text": "\n\n\n\nBasta la patente italiana :)\n\n\n\nGrazie Cpandrea :D\n", "date": "15 mar 2018, 22:33", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o120-El_cuaderno_rojo_de_Cuba-Diari_di_viaggio.html"}
{"text": "\n\n\n\nCiao, grazie per il resoconto. Sar\u00f2 a cuba dal 1 al 28 agosto. Vorrei fare pi\u00f9 o meno il tuo stesso giro, magari aggiungendo una tappa a est di santiago.\n\nA ovest di Pinar del Rio c'\u00e8 qualcosa che valga la pena?\n\nVorrei anche passare almeno un paio di notti a Villa santo domingo per fare un po' di trekking.\n\nPensavo di muovermi con Viazul-conectando cuba per gli spostamenti principali e poi in taxi per gli spostamenti minori, per esempio per andare ai Cayos. Mi consigli mezzi alternativi? Soprattutto per arrivare da Holguin a Guardalavaca, una 50ina di km, pensi sia fattibile in taxi ad un prezzo decente?\n\nPenso di prenotare la casa solo a l'havana e poi di trovare sul posto. Tutti quelli che offrono stanze sono casa particular o c'\u00e8 il rischio che qualcuno lo faccia abusivamente-illegalmente?\n", "date": "29 mar 2018, 14:41", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o120-El_cuaderno_rojo_de_Cuba-Diari_di_viaggio.html"}
{"text": "\n\n\n\nCiao Luca e grazie,\n\ncerco di aiutarti sulle cose in cui so rispondere, non tutte. \n\n\n\nA ovest di Pinar del Rio so che c'\u00e8 Maria La Gorda , parlano molto bene di questo mare, io non ci sono stata. \n\n\n\nVilla Santo Domingo come base per i trekking \u00e8 fantastica, ma che io sappia ci sono un solo hotel e forse pochissime case particular, per cui: sbrigati a cercare sistemazione l\u00ec\n\n\n\nPer i trasporti, come avrai letto noi avevamo noleggiato un'auto, per cui su prezzi e tempi di percorrenza dei trasporti pubblici sono completamente ignorante, ma mi pare di aver letto qualche volta nel forum geo Cuba i prezzi indicativi, se non erro la tratta che indichi (Holguin-Guardalavaca) non \u00e8 cara. \n\n\n\nLeggi quest'altro diario, Garbuiella ha viaggiato pi\u00f9 o meno come pensi di viaggiare tu e d\u00e0 molte indicazioni, puoi anche chiedere a lei\n\nhttps://www.tripadvisor.it/ShowTopic-g1-i132\u2026\n\n\n\nAd agosto, se non prenoti prima, qualcosa sicuramente trovi ma devi eventualmente essere molto molto adattabile nelle sistemazioni. Valuta tu la tua propria adattabilit\u00e0 e decidi. Garbuiella ha fatto cos\u00ec, ma era in un periodo molto meno inflazionato. \n\n\n\nLe case particular \"legali\" hanno vicino alla porta un simbolo, un'ancora blu, se c'\u00e8 quello sono perfettamente regolari. L'ancora rossa invece indica che sono solo per cubani.\n\n\n\nSe hai bisogno di altro chiedi pure! Ciao!\n", "date": "29 mar 2018, 19:59", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o120-El_cuaderno_rojo_de_Cuba-Diari_di_viaggio.html"}
{"text": "\n\n\n\nCiao Sultana\n\nSei stata brava. Ho aspettato tanto ma ne \u00e8 valsa la pena ; ti rispondo solo ora perch\u00e9 \u00e8 da poco che sono rientrato e da poco ho ripreso sul forum. Sei stata brava. Non parlo solo del tuo modo di scrivere bellissimo e coinvolgente, dei tuoi racconti sempre ricchi di immagini, e non parlo di foto ma di come hai descritto tutto secondo le tue sensazioni ; gi\u00e0 ti vedo con il tuo quaderno degli appunti durante il viaggio e il tuo lungo e prezioso lavoro di cesellatura per farne un piccolo capolavoro. Si vede che hai studiato prima, durante e dopo questo viaggio : anch\u2019io mi ci sono visto in alcuni passaggi come tuo consulente prezioso (perdona la mia immodestia) e la cosa mi riempie di gioia. Sei stata brava a cogliere di Cuba cosa c\u2019\u00e8 dietro una fotografia, dietro la facciata di una realt\u00e0 per noi difficile da capire e credimi non \u00e8 per niente facile la prima volta avere una visione del genere e se te lo dico io puoi esserne certa e soprattutto fiera di te stessa, non tanto per il racconto con cui mi (ci) hai deliziato ma per lo spirito con cui hai affrontato questa avventura e per quello, tanto, che Cuba ti ha restituito. Non puoi immaginare quanto sia contento (ahahaha !!! !!) che tu sia rimasta delusa da L\u2019Avana dopo aver visitato il mio oriente : ovviamente scherzo, ci mancherebbe che mi inimicassi qualcuno sul forum e scatenassi una di quelle polemiche di campanile, ma se non approfitto ora dell\u2019occasione \u2026.. quando mi ricapita !! Su Santiago mi sento sempre solo come un cane randagio. Su una tua foto ho anche riconosciuto la macchina di un mio amico. Peccato perdersi Baracoa, ma si debbono sempre fare delle scelte e non se ne deve fare un dramma : tanto a Cuba tra un po\u2019 ci ritornerai, scommettiamo ? Mi rimane poco altro da dirti, anzi in effetti avrei tanto da dirti, puntualizzare, commentare, e condividere con te , ma questo \u00e8 il tuo spazio e oggi rimane posto solo per i complimenti. Saludos\nModificato: 30 marzo 2018, 11:55 ", "date": "30 mar 2018, 11:55", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o120-El_cuaderno_rojo_de_Cuba-Diari_di_viaggio.html"}
{"text": "\n\n\n\nBuonasera!! \n\n\n\nDopo tanta pigrizia, mi sono decisa: un anno e rotti dopo il diario West USA 2016, racconto Cuba 2017: i due opposti proprio, eh? :) \n\n\n\nEra un viaggio che avevo rimandato fin dal 1997, quando avevo dirottato dalla mia idea di visitare Cuba a visitare la Costarica. \n\n\n\nPer prima cosa voglio ringraziare gli EL e i semplici utenti che sul forum Cuba e altrove mi hanno dato un sacco di dritte utilissime. Ma tante! \n\n\n\nLo scopo primario per me \u00e8 informare, e ho visto che i diari di viaggio su Cuba sono abbastanza pochi e anche datati (mitico \u00e8 e resta quello di Tio Nash!) nonostante la meta sia molto gettonata. Quindi spero di essere utile a tanti. Poi, \u00e8 noto, ognuno pensa con la sua testa, per cui alcune mie scelte ad altri parranno stupide, \u00e8 normale e ovvio. Comunque, sono qui, pronta a rispondere a ogni curiosit\u00e0 o domanda!\n\n\n\nApro il quadernetto rosso che avevo comprato per appuntarmi qualsiasi cosa fosse stata utile per il viaggio, e che mi sono portata dietro per tutto il tempo, segnandomi cose che ora non ricorderei affatto. \n\n\n\nPartecipanti: io e mio marito, stavolta le adolescenti sono rimaste a casa. \n\n\n\nPeriodo: dal 5 al 27 agosto 2017. \n\n\n\nVolo Air France in comodissima classe Premium Economy trovata a un prezzo eccezionale grazie proprio al forum Cuba e a un commento di una persona che annunciava incredula di aver trovato un volo AF dal 25 luglio al 10 agosto circa al prezzo incredibile di circa 400 euro e chiedeva se fosse una sola o se dovesse prenotare al volo. Ovviamente: prenota al volo! \n\n\n\nIo non potevo certo partire il 25 luglio, ma nelle settimane centrali di agosto, ma comunque spinta dalla curiosit\u00e0 sono andata a vedere il sito AF. Ovviamente per i miei periodi non c'era nulla del genere, ma c'era questa incredibile offerta in Premium Economy a un prezzo che mi andava bene. Tempo di consultare mio marito e dopo un'ora il volo era nostro! :)\n\n\n\nQuesto accadeva a febbraio. Subito dopo mi sono buttata nella ricerca dell'auto a noleggio. Rassicurata da Mirella e da Ricciola sul fatto che non saremmo andati sicuramente a schiantarci come sembrava a leggere alcuni consigli, e avvisata del fatto che le auto erano poche e care, dopo un attento studio di tutti i siti di prenotazione ho deciso di puntare sul sicuro e ho prenotato una economica con cambio automatico (consigliato a Cuba) direttamente in Italia, e prenotando cos\u00ec presto ho avuto ai primi di marzo la conferma da Cuba che l'auto per noi c'era, confermata 100%. \n\n\n\nPoi sono passata all'itinerario e alla scelta delle casas particulares, con mio sommo divertimento negli uggiosi weekend invernali.\n\n\n\nFare e disfare, come per la California, il divertimento primo di ogni programmazione :)\n\n\n\nAlla fine, ecco l'itinerario. Dopo lunghe indecisioni, per mancanza di tempo, ho sacrificato Baracoa per Vinales. O un estremo o l'altro, la scelta ci voleva!\n\n\n\nArrivo all'Avana il 5 sera e pernottamento a Bojeros, vicino all'aeroporto, giusto per andare a prendere l'auto la mattina dopo alle 9.\n\n\n\nDue notti a Vinales (per la natura)\n\n\n\nDue notti a Playa Giron (per lo snorkeling)\n\n\n\nDue notti a Trinidad (per l'architettura e il trekking)\n\n\n\nUna notte a Camaguey (per spezzare il viaggio e vederla un po')\n\n\n\nDue notti a Bayamo (per la Comandancia de La Plata)\n\n\n\nDue notti a Santiago (per assaporare l'Oriente)\n\n\n\nDue notti a Guardalavaca (per il mare)\n\n\n\nDue notti a Moron (per Cayo Guillermo)\n\n\n\nDue notti a Remedios (per Cayo Santa Maria)\n\n\n\nUna notte a Santa Clara (per il Che, di cui so vota morte e miracoli)\n\n\n\nDue notti all'Avana (con partenza per l'Italia alla sera) per tutto :)\n\n\n\ninsomma, come per il West USA, tranne qualche tappa di una notte per motivi logistici, quasi tutte tappe di due notti per avere sempre un giorno intero in un luogo oltre a qualche ora i giorni degli spostamenti. A noi piace cos\u00ec ;)\n\n\n\nEd ecco il quaderno rosso con cui chiudevo l'avventura americana. Iniziamo questa!\n\n\n\nhttps://imgur.com/a/CmTta\n\n\n\nA presto!\nModificato: 08 febbraio 2018, 19:48 ", "date": "8 feb 2018, 19:47", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o130-El_cuaderno_rojo_de_Cuba-Diari_di_viaggio.html"}
{"text": "\n\n\n\nCiao Antonio,\n\nsono un po' di corsa perch\u00e9 sto partendo per il weekend (pronta a 5000 km di coda, a differenza che a Cuba!!!) ma devo proprio ringraziarti per le tue bellissime parole! GRAZIE :) S\u00ec, tu sei stato uno dei miei pi\u00f9 grandi consiglieri, quindi leva pure l'immodestia ;) \u00e8 cos\u00ec e basta. \n\n\n\nE s\u00ec, l'Oriente mi \u00e8 rimasto nel cuore molto pi\u00f9 che l'Occidente! C'\u00e8 un'essenza, un nonsocosa....possiamo parlarne quando torno, anche a me piacerebbe uno scambio di opinioni, per cui....aspetto le tue opinioni, puntualizzazioni, commenti e quant'altro molto volentieri!!! A presto e grazie di nuovo!\n", "date": "30 mar 2018, 14:07", "source": "tripadvisorita", "link": "https://www.tripadvisor.it/ShowTopic-g1-i13217-k11248247-o130-El_cuaderno_rojo_de_Cuba-Diari_di_viaggio.html"}
